佛說維摩詰經卷上
維摩詰所説經
說無垢稱經
維摩詰所說不思議法門之稱, 一名佛法普入道門三昧經, 吳月氏優婆塞支謙譯
一名不可思議解脱4上卷, 姚秦三藏鳩摩羅什譯,
卷第一, 大唐三藏法師玄奘奉 詔譯
佛國品第一
佛國品第一
序品第一
聞如是一時佛遊於維耶離奈氏樹園與大比丘眾俱比丘八千
如是我聞一時佛毘耶離菴羅樹園與大比丘眾八千人俱
如是我聞一時薄伽梵住廣嚴城菴羅衛林與大苾芻眾八千人俱



菩薩三萬二千皆神通菩薩一切大聖能隨俗化佛所住者皆已得住為法城塹護持正法為師子吼十方聞聲眾人不請祐而安之興隆三寶能使不絕皆已降棄魔行仇怨一切所化莫不信解其念及定總持諸寶悉成其所皆度死地脫無罣礙不失辯才布施調意自損戒忍精進一心智慧善權已下得無所著不起法忍阿惟越致法輪已轉隨眾人相為現慧德在諸眾為正導以無畏而不動已成福祐慧之分部已得相好能自嚴飾色像第一捨世間財志行高妙名稱普至有金剛志得佛聖性以法感人為雨甘露曉眾言音所說如流其聲清淨入微妙法見生死本眾厄已斷度諸恐畏為師子吼不以多言其講說法乃如雷震無有量已過量以道寶之智導為大師以知足之行現遠佛聲及法功德博入諸道順化眾生說無比正佛之智慧以十力無畏佛十八法往度惡道諸墮塹者其生五道為大醫王以慧以善救眾生病應病與藥令得服行無量善事皆悉得無量佛國皆嚴淨無量佛慧皆修學明智之講皆聽聞明者之跡皆履行慧之德本隨次興深法之要皆已入三昧無量能悉成佛力無畏一切具足
菩薩三萬二千眾所知識大智本行皆悉成就諸佛威神之所建立為護法城受持正法能師子吼名聞十方眾人不請友而安之紹隆三寶能使不絕降伏魔怨制諸外道念定總持悉已清淨永離蓋纏心常安住無礙解脫念定總持辯才不斷布施持戒忍辱精進禪定智慧及方便力無不具足逮無所得不起法忍已能隨順轉不退輪善解法相知眾生根蓋諸大眾得無所畏功德智慧以修其心相好嚴身色像第一捨諸世間所有飾好名稱高遠踰於須彌深信堅固猶若金剛法寶普照而雨甘露於眾言音微妙第一深入緣起斷諸邪見有無二邊無復餘習演法無畏猶師子吼其所講說乃如雷震無有量已過量集眾法寶如海導師了達諸法深妙之義善知眾生往來所趣及心所行近無等等佛自在慧十力無畏十八不共關閉一切諸惡趣門而生五道以現其身為大醫王善療眾病應病與藥令得服行無量功德皆成就無量佛土皆嚴淨其見聞者無不蒙益諸有所作亦不唐捐如是一切功德皆悉具足
菩薩摩訶薩三萬二千皆為一切眾望所識大神通業修已成辦諸佛威德常所加持善護法城能攝正法為大師子吼聲敷演美音遐振周遍十方為諸眾生不請善友紹三寶種能使不絕降伏魔怨制諸外道念定總持無不圓滿永離一切障及蓋纏建立無障解脫智門逮得一切無斷殊勝念慧等持陀羅尼辯皆獲第一布施調伏寂靜尸羅安忍正勤靜慮般若方便善巧妙願力智波羅蜜多成無所得不起法忍已能隨轉不退法輪咸得無相妙印所印善知有情諸根勝劣一切大眾所不能伏而能調御得無所畏已積無盡福智資糧相好嚴身色像第一捨諸世間所有飾好名稱高遠踰於帝釋意樂堅固猶若金剛於諸佛法得不壞信流於眾言音微妙第一於深法義廣大緣起已斷二邊見習相續演法無畏猶師子吼其所講說乃如雷震不可稱量過稱量境集法寶慧為大導師正直審諦柔和微密妙達諸法難見難知甚深實義隨入一切有趣無趣意樂所歸獲無等等佛智灌頂近力無畏不共佛法已除所有怖畏惡趣復超一切險穢深坑永棄緣起金剛刀仗常思示現諸有趣生為大醫王善知方術應病與藥愈疾施安無量功德皆成就無量佛土皆嚴淨其見聞者無不蒙益諸有所作亦不唐捐設經無量百千俱胝那庾多劫讚其功德亦不能盡
其名曰正觀菩薩見正邪菩薩定化王菩薩法自在菩薩法造菩薩光造菩薩光淨菩薩大淨菩薩寶積菩薩辯積菩薩寶掌菩薩寶印手菩薩常舉手菩薩常下手菩薩常慘菩薩常笑菩薩喜根菩薩喜王菩薩正願至菩薩虛空藏菩薩寶甚持菩薩寶首菩薩寶池菩薩寶水菩薩水光菩薩捨無業菩薩智積菩薩燈王菩薩制魔菩薩明施菩薩造化菩薩上審菩薩相積嚴菩薩師子雷音菩薩石磨王菩薩眾香手菩薩眾手菩薩常應菩薩不置遠菩薩善意諫菩薩蓮華淨菩薩闚音菩薩大勢至菩薩梵水菩薩寶幢菩薩勝邪菩薩嚴土菩薩金結菩薩珠結菩薩慈氏菩薩濡首菩薩其三萬二千 菩薩皆如此 上首者也
其名曰等觀菩薩不等觀菩薩等不等觀菩薩定自在王菩薩法自在王菩薩法相菩薩光相菩薩光嚴菩薩大嚴菩薩寶積菩薩辯積菩薩寶手菩薩寶印手菩薩常舉手菩薩常下手菩薩常慘菩薩喜根菩薩喜王菩薩辯音菩薩虛空藏菩薩執寶炬菩薩寶勇菩薩寶見菩薩帝網菩薩明網菩薩無緣觀菩薩慧積菩薩寶勝菩薩天王菩薩壞魔菩薩電德菩薩自在王菩薩功德相嚴菩薩師子吼菩薩雷音菩薩山相擊音菩薩香象菩薩白香象菩薩常精進菩薩不休息菩薩妙生菩薩華嚴菩薩觀世音菩薩得大勢菩薩梵網菩薩寶杖菩薩無勝菩薩嚴土菩薩金髻菩薩珠髻菩薩彌勒菩薩文殊師利法王子菩薩如是等三萬二千人
其名曰等觀菩薩不等觀菩薩等不等觀菩薩定神變王菩薩法自在菩薩法幢菩薩光幢菩薩光嚴菩薩大嚴菩薩寶峰菩薩辯峰菩薩寶手菩薩寶印手菩薩常舉手菩薩常下手菩薩常延頸菩薩常喜根菩薩常喜王菩薩無屈辯菩薩虛空藏菩薩執寶炬菩薩寶吉祥菩薩寶施菩薩帝網菩薩光網菩薩無障靜慮菩薩慧峰菩薩天王菩薩壞魔菩薩電天菩薩現神變王菩薩峰相等嚴菩薩師子吼菩薩雲雷音菩薩山相擊王菩薩香象菩薩大香象菩薩常精進菩薩不捨善軛菩薩妙慧菩薩妙生菩薩蓮花勝藏菩薩三摩地王菩薩蓮花嚴菩薩觀自在菩薩得大勢菩薩梵網菩薩寶杖菩薩無勝菩薩勝魔菩薩嚴土菩薩珠寶蓋菩薩金髻菩薩珠髻菩薩慈氐菩薩妙吉祥菩薩如是等上首菩薩摩訶薩三萬二千
復有萬婆羅門 皆如編髮等從四方境界來詣佛所而聽法一切諸天各與其眾俱來會聚此彼天帝萬二千釋從四方來與他大尊神妙之天及諸龍神揵沓和阿須倫迦留羅甄陀羅摩目*侯勒等并其眾皆來會諸比丘比丘尼優婆塞優婆夷并其眾會坐
復有萬梵天王尸棄等從餘四天下來復有萬梵天王尸棄等從餘四天下來詣佛所而聽法復有萬二千天帝亦從餘四天下來在會坐并餘大威力諸天龍神夜叉乾闥婆阿脩羅迦樓羅緊那羅摩目*侯羅伽等悉來會坐諸比丘比丘尼優婆塞優婆夷俱來會坐
復有萬梵持髻梵王而為上首從本無憂四大洲界為欲瞻禮供養世尊及聽法故來在會坐復有萬二千天帝各從餘方四大洲界亦為瞻禮供養世尊及聽法故來在會坐并餘大威力諸天龍藥叉健達縛阿素洛揭路荼緊捺洛莫呼洛伽釋梵護世等悉來會坐及諸四眾苾芻苾芻尼鄔波索迦．鄔波斯迦俱來會坐
彼時佛與若干百千之眾眷屬圍遶而為說經其從須彌方外來者四面雲集一切眾會皆坐自然師子之座
彼時佛與無量百千之眾恭敬圍繞而為說法譬如須彌山王顯于大海安處眾寶師子之座蔽於一切諸來大眾
爾時世尊無量百千諸來大眾恭敬圍繞而為說法譬如大寶妙高山王處于大海巍然迥出踞大師子勝藏之座顯耀威光蔽諸大眾
於是維耶離國有長者子名羅鄰那竭漢言曰寶事與五百長者子俱皆有決於無上正真之道持七寶蓋來詣佛所持七寶蓋來詣佛所稽首佛足以其寶蓋共覆佛上
爾時毘耶離城有長者子名曰寶積與五百長者子俱持七寶蓋來詣佛所頭面禮足各以其蓋共供養佛
時廣嚴城有一菩薩離呫毘種名曰寶性與離呫毘五百童子各持一蓋七寶莊嚴往菴羅林詣如來所各以其蓋奉上世尊奉已頂禮世尊雙足右繞七匝卻住一面
佛之威神令一寶蓋覆此三千大千佛國於是世界諸來大眾皆見寶蓋覆此三千世界諸須彌目鄰大目鄰山雪山寶山黑山鐵圍山大鐵圍山悉現於寶蓋中此三千世界大海江河川流泉源及上日月星辰天宮龍宮諸尊神宮悉現於寶蓋中十方諸佛佛國嚴淨及十方佛在所說法皆現於寶蓋中悉遙見聞
佛之威神令諸寶蓋合成一蓋遍覆三千大千世界而此世界廣長之相悉於中現又此三千大千世界諸須彌山雪山目真鄰陀山摩訶目真鄰陀山香山寶山金山黑山鐵圍山大鐵圍山大海江河川流泉源及日月星辰天宮龍宮諸尊神宮并諸國邑王都聚落又十方諸佛諸佛說法亦現於寶蓋中
佛之威神令諸寶蓋合成一蓋遍覆三千大千世界而此世界廣長之相悉於中現又此三千大千世界所有大寶妙高山王一切雪山目真鄰陀山摩訶目真鄰陀山香山寶山金山黑山輪圍山大輪圍山大海江河陂泉池沼及百拘胝四大洲渚日月星辰天宮龍宮諸尊神宮如是皆現此寶蓋中又十方界諸佛如來所說正法皆如響應於此蓋內無不見聞
一切魔眾得未曾有禮佛而立國界若干莫不目見
爾時一切大眾睹佛神力歎未曾有合掌禮佛瞻仰尊顏目不暫捨
時諸大眾睹佛神力歡喜踊躍歎未曾有合掌禮佛瞻仰尊顏目不暫捨默然而住
童子寶事即於佛前以偈讚曰
於是長者子寶積 即於佛前以偈頌曰
爾時寶性即於佛前右膝著地合掌恭敬以妙伽他而讚佛曰
清淨金華眼明好 淨教滅意度無極 淨除欲疑稱無量 願禮沙門寂然迹既見大聖三界將 現我佛國特清明 說最法言決眾疑 虛空神天得聞聽經道講授諸法王 以法布施解說人 法鼓導善現上義 稽首法王此極尊說名不有亦不無 以因緣故諸法生 非我不造彼不知 如佛清淨無惡形始在佛樹力降魔 得甘露滅覺道成 以無心意而現行 一切異學伏其名三轉法輪於大千 受者修正質行清 天人得見從解法 為現三寶於世間佛所說法開化人 終已無求常寂然 上智愍度老死畏 當禮法海德無邊供養事者如須彌 無誡與誡等以慈 所演如空念普行 孰聞佛名不敬承今奉能仁此慈蓋 於中現我三千世 諸天龍神所居宮 犍沓和等及閱叉以知世間諸所有 十力哀現是變化 眾覩希有皆歎佛 稽首極尊大智現
目淨脩廣如青蓮 心淨已度諸禪定 久積淨業稱無量 導眾以寂故稽首既見大聖以神變 普現十方無量土 其中諸佛演說法 於是一切悉見聞法王法力超群生 常以法財施一切 能善分別諸法相 於第一義而不動 已於諸法得自在 是故稽首此法王說法不有亦不無 以因緣故諸法生 無我無造無受者 善惡之業亦不亡始在佛樹力降魔 得甘露滅覺道成 已無心意無受行 而悉摧伏諸外道三轉法輪於大千 其輪本來常清淨 天人得道此為證 三寶於是現世間以斯妙法濟群生 一受不退常寂然 度老病死大醫王 當禮法海德無邊毀譽不動如須彌 於善不善等以慈 心行平等如虛空 孰聞人寶不敬承今奉世尊此微蓋 於中現我三千界 諸天龍神所居宮 乾闥婆等及夜叉悉見世間諸所有 十力哀現是化變 眾覩希有皆歎佛 今我稽首三界尊大聖法王眾所歸 淨心觀佛靡不欣 各見世尊在其前 斯則神力不共法佛以一音演說法 眾生隨類各得解 皆謂世尊同其語 斯則神力不共 法佛以一音演說法 眾生各各隨所解 普得受行獲其利 斯則神力不共法佛以一音演說法 或有恐畏或歡喜 或生厭離或斷疑 斯則神力不共法稽首十力大精進 稽首已得無所畏 稽首住於不共法 稽首一切大導師稽首能斷眾結縛 稽首已到於彼岸 稽首能度諸世間 稽首永離生死道悉知眾生來去相 善於諸法得解脫 不著世間如蓮華 常善入於空寂行達諸法相無罣礙 稽首如空無所依
目淨脩廣妙端嚴 皎如青紺蓮花葉 已證第一淨意樂 勝奢摩陀到彼岸 久積無邊清淨業 獲得廣大勝名聞 故我稽首大沙門 開導希夷寂路者既見大聖以神變 普現十方無量土 其中諸佛演說法 於是一切悉見聞法王法力超群生 常以法財施一切 能善分別諸法相 觀第一義摧怨敵 已於諸法得自在 是故稽首此法王說法不有亦不無 一切皆得因緣立 無我無造無受者 善惡之業亦不亡始在佛樹降魔力 得甘露滅勝菩提 此中非心意受行 外道群邪所不測三轉法輪於大千 其輪能寂本性寂 希有法智天人證 三寶於是現世間以斯妙法濟群生 無思無怖常安寂 度生老死大醫王 稽首無邊功德海八法不動如山王 於善不善俱慈愍 心行如空平等住 孰不承敬此能仁以斯微蓋奉世尊 於中普現三千界 諸天龍神宮殿等 故禮智見功德身十力神變示世間 一切皆如光影等 眾覩驚歎未曾有 故禮十力大智見眾會瞻仰大牟尼 靡不心生清淨信 各見世尊在其前 斯則如來不共相佛以一音演說法 眾生隨類各得解 皆謂世尊同其語 斯則如來不共相 佛以一音演說法 眾生各各隨所解 普得受行獲其利 斯則如來不共相佛以一音演說法 或有恐畏或歡喜 或生厭離或斷疑 斯則如來不共相稽首十力諦勇猛 稽首已得無怖畏 稽首至定不共法 稽首一切大導師稽首能斷眾結縛 稽首已住於彼岸 稽首普濟苦群生 稽首不依生死趣已到有情平等趣 善於諸趣心解脫 牟尼如是善修空 猶如蓮花不著水一切相遣無所遣 一切願滿無所願 大威神力不思議 稽首如空無所住
童子寶事說此偈讚佛已以恭肅敬意長跪叉手白佛言此五百童子皆有決於無上正真之道願聞得佛國土清淨佛惟解說如來佛國清淨之行
爾時長者子寶積說此偈已白佛言世尊是五百長者子皆已發阿耨多羅三藐三菩提心願聞得佛國土清淨唯願世尊說諸菩薩淨土之行
爾時寶性 說此伽他讚世尊已復白佛言如是五百童子菩薩皆已發趣阿耨多羅三藐三菩提彼咸問我嚴淨佛土唯願如來哀愍為說淨佛土相云何菩薩修淨佛土
於是佛告寶事曰 童子諦聽善思念之 吾當為汝解說如來菩薩佛國清淨
佛言 善哉寶積 乃能為諸菩薩問於如來淨土之行 諦聽諦聽善思念之 當為汝說
作是語已 佛言 寶性 善哉善哉 汝今乃能為諸菩薩 請問如來淨佛土相 及問菩薩修淨佛土 汝今諦聽善思念之 當為汝等分別解說
吾當為汝解說如來菩薩佛國清淨 於是寶事與諸大眾受教而聽 佛言童子
於是寶積及五百長者子 受教而聽 佛言
於是寶性及諸菩薩 咸作是言 善哉世尊 唯願為說 我等今者皆希聽受 爾時世尊 告眾菩薩
蚑行喘息人物之土則是菩薩佛國 所以者何所以者何 菩薩欲教化眾生 是故攝取佛國欲使佛國人民盡奉法律故取佛國欲使佛國人民入佛上智故取佛國欲使佛國人民見聖典之事而以發意故取佛國欲使佛國人民見聖典之事而以發意故取佛國 所以者何 欲導利一切人民令生佛國譬如有人欲度空中造立宮室終不能成如是童子 菩薩欲度人民故願取佛國
寶積 眾生之類是菩薩佛土 所以者何菩薩隨所化眾生而取佛土隨所調伏眾生而取佛土隨諸眾生應以何國入佛智慧而取佛土隨諸眾生應以何國起菩薩根而取佛土隨諸眾生應以何國起菩薩根而取佛土 所以者何 菩薩取於淨國 皆為饒益諸眾生故譬如有人欲於空地造立宮室隨意無礙 若於虛空終不能成菩薩如是 為成就眾生故願取佛國
諸有情土是為菩薩嚴淨佛土 所以者何諸有情土是為菩薩嚴淨佛土 所以者何 諸善男子 一切菩薩隨諸有情增長饒益 即便攝受嚴淨佛土隨諸有情發起種種清淨功德 即便攝受嚴淨佛土 隨諸有情應以如是嚴淨佛土而得調伏 即便攝受如是佛土隨諸有情應以如是嚴淨佛土悟入佛智 即便攝受如是佛土隨諸有情應以如是嚴淨佛土起聖根行 即便攝受如是佛土所以者何 諸善男子 菩薩攝受嚴淨佛土 皆為有情增長饒益 發起種種清淨功德諸善男子 譬如有人欲於空地造立宮室 或復莊嚴隨意無礙 若於虛空終不能成菩薩如是 知一切法皆如虛空 唯為有情增長饒益生淨功德 即便攝受如是佛土 攝受如是淨佛土者非於空也
願取佛國者非於空也
願取佛國者非於空也
復次寶性 汝等當知 ... 純意樂土 是為菩薩嚴淨佛土 菩薩證得大菩提時 所有不諂不誑有情來生其國
童子當知 菩薩以無求於國故 於佛國得道
寶積 當知直心是菩薩淨土 菩薩成佛時不諂眾生來生其國
發起住持妙善加行一切有情來生其國上意樂土 是為菩薩嚴淨佛土 菩薩證得大菩提時 具足成就善法有情來生其國
以不言我教照人民生于佛土 菩薩以善性於國故 於佛國得道
深心是菩薩淨土 菩薩成佛時具足功德眾生來生其國
善加行土 是為菩薩嚴淨佛土 菩薩證得大菩提時 發起住持妙善加行一切有情來生其國 (sentence moved)
能成眾善為人重任生于佛土 菩薩弘其道意故 於佛國得道 恒以大乘正立人民得有佛土
菩提心是菩薩淨土 菩薩成佛時大乘眾生來生其國
發起無上菩提心土 是為菩薩嚴淨佛土 菩薩證得大菩提時 一切發起大乘有情來生其國 (sentence moved)
菩薩布施為國故 於佛國得道 一切布施施諸人民生于佛土
布施是菩薩淨土 菩薩成佛時 一切能捨眾生來生其國
修布施土 是為菩薩嚴淨佛土 菩薩證得大菩提時 一切能捨財法有情來生其國
菩薩持戒為國故 於佛國得道 周滿所願以十善行 合聚人民生于佛土
菩薩成佛時一切能捨眾生來生其國 持戒是菩薩淨土 菩薩成佛時行十善道滿願眾生來生其國
修淨戒土 是為菩薩嚴淨佛土 菩薩證得大菩提時 是為菩薩嚴淨佛土 菩薩證得大菩提時 圓滿成就十善業道 意樂有情來生其國
菩薩忍辱為國故 於佛國得道 有三十二相而自嚴飾 以其忍行調正人民生于佛土
菩薩成佛時行十善道滿願眾生來生其國 忍辱是菩薩淨土 菩薩成佛時三十二相莊嚴眾生來生其國
修安忍土 是為菩薩嚴淨佛土 菩薩證得大菩提時 三十二相莊嚴其身堪忍柔和寂靜有情來生其國
菩薩精進為國故 於佛國得道 以諸德本善修勤力 合聚人民生于佛土
精進是菩薩淨土 菩薩成佛時勤修一切功德眾生來生其國
修精進土 是為菩薩嚴淨佛土 菩薩證得大菩提時 諸善勇猛精進有情來生其國
菩薩禪思為國故 於佛國得道 已知所念正安人民生于佛土
菩薩成佛時勤修一切功德眾生來生其國禪定是菩薩淨土 菩薩成佛時攝心不亂眾生來生其國
修靜慮土 是為菩薩嚴淨佛土 菩薩證得大菩提時 具足成就正念正知正定有情來生其國
菩薩智慧為國故 於佛國得道 能以正導成就人民生于佛土
智慧是菩薩淨土 菩薩成佛時正定眾生來生其國
修般若土 是為菩薩嚴淨佛土 菩薩證得大菩提時 一切已入正定有情來生其國
菩薩行四等心為國故 於佛國得道 慈悲喜護護諸人民生于佛土
四無量心是菩薩淨土 菩薩成佛時成就慈悲喜捨眾生來生其國
四無量土 是為菩薩嚴淨佛土 菩薩證得大菩提時 常住慈悲喜捨有情來生其國
菩薩行四恩為國故 於佛國得道 惠施仁愛利人等利一切救濟 合聚人民生於佛土
菩薩成佛時成就慈悲喜捨眾生來生其國 四攝法是菩薩淨土 菩薩成佛時解脫所攝眾生來生其國
四無量土 是為菩薩嚴淨佛土 菩薩證得大菩提時 常住慈悲喜捨有情來生其國
菩薩行善權方便故 於佛國得道 一切行權攝人為善生于佛土
方便是菩薩淨土 菩薩成佛時於一切法方便無礙眾生來生其國
諸有解脫所攝有情來生其國巧方便土 是為菩薩嚴淨佛土 菩薩證得大菩提時 善巧觀察諸法有情來生其國
菩薩行三十七道品之法故 於佛國得道 以根力覺意勉進人民生于佛土
三十七道品是菩薩淨土 菩薩成佛時念處正勤神足根力覺道眾生來生其國
善巧觀察諸法有情來生其國修三十七菩提分土 是為菩薩嚴淨佛土 菩薩證得大菩提時 通達一切念住正斷神足根力覺支道支圓滿有情來生其國
菩薩分流法化故 於佛國得道 一切示現賢善之行得見佛土
迴向心是菩薩淨土 菩薩成佛時得一切具足功德國土
通達一切念住正斷神足根力覺支道支圓滿有情來生其國修迴向土 是為菩薩嚴淨佛土 菩薩證得大菩提時 其國具足眾德莊嚴
菩薩說除八難故 於佛國得道 一切為斷惡道眾難而有佛土
菩薩成佛時得一切具足功德國土 說除八難是菩薩淨土 菩薩成佛時國土無有三惡八難
善說息除八無暇土 是為菩薩嚴淨佛土 菩薩證得大菩提時 其國永離惡趣無暇
菩薩自覺不譏彼受故 於佛國得道 斷諸邪受而有佛土
自守戒行不譏彼闕是菩薩淨土 菩薩成佛時國土無有犯禁之名
自守戒行不譏彼土 是為菩薩嚴淨佛土 菩薩證得大菩提時 其國無有犯禁之名
菩薩淨修十善之行故 於佛國得道 而不離偶大財梵行誠諦之語免于惡道 言以柔軟不別眷屬恒與善俱 無有嫉慢除忿怒意 以正見誨人生于佛土
菩薩成佛時國土無有犯禁之名 十善是菩薩淨土 菩薩成佛時命不中夭 大富梵行所言誠諦 常以軟語眷屬不離 善和諍訟言必饒益 不嫉不恚正見眾生來生其國
十善業道極清淨土 是為菩薩嚴淨佛土 菩薩證得大菩提時 壽量決定大富梵行 所言誠諦常以軟語眷屬不離 善宣密意離諸貪欲心無瞋恚 正見有情來生其國
如是童子 菩薩以應此行便有名譽已有名譽便生善處已生善處便受其福已能分德便行善權已行善權則佛國淨已佛國淨則人物淨已人物淨則有淨智已有淨智則有淨教已有淨教則受清淨
如是寶積 菩薩隨其直心菩薩隨其直心則能發行隨其發行則得深心隨其深心則意調伏隨意調伏則如說行隨如說行則能迴向隨其迴向則有方便隨其方便則成就眾生 隨成就眾生則佛土淨 隨佛土淨則說法淨 隨說法淨則智慧淨 (different order, see the next two sentences)隨其方便則成就眾生 隨成就眾生則佛土淨 隨佛土淨則說法淨 隨說法淨則智慧淨 (different order, see the previous and next two sentences)隨其方便則成就眾生 隨成就眾生則佛土淨 隨佛土淨則說法淨 隨說法淨則智慧淨 (different order, see the two previous sentences and the next)隨其方便則成就眾生 隨成就眾生則佛土淨 隨佛土淨則說法淨 隨說法淨則智慧淨 (different order, see three previous sentences)隨說法淨則智慧淨隨智慧淨則其心淨
諸善男子 如是菩薩隨發菩提心則有純淨意樂隨其純淨意樂則有妙善加行隨其妙善加行則有增上意樂隨其增上意樂則有止息隨其止息則有發起隨其發起則有迴向隨其迴向則有寂靜隨其寂靜則有清淨有情隨其清淨有情則有嚴淨佛土隨其清淨有情則有嚴淨佛土隨其嚴淨佛土則有清淨法教隨其清淨法教即有清淨妙福 隨其清淨妙福則有清淨妙慧隨其清淨妙慧則有清淨妙智 隨其清淨妙智則有清淨妙行 隨其清淨妙行則有清淨自心 隨其清淨自心則有清淨諸妙功德
如是童子 菩薩欲使佛國清淨 當以淨意作如應行所以者何 菩薩以意淨故得佛國淨賢者舍利弗承佛威神心念是語
是故寶積 若菩薩欲得淨土當淨其心隨其心淨則佛土淨爾時舍利弗承佛威神作是念
諸善男子 是故菩薩若欲勤修嚴淨佛土 先應方便嚴淨自心所以者何 隨諸菩薩自心嚴淨 即得如是嚴淨佛土爾時舍利子承佛威神作如是念
以意淨故得佛國淨 我世尊本為菩薩時意豈不淨 而是佛國不淨若此
若菩薩心淨則佛土淨者 我世尊本為菩薩時意豈不淨 而是佛土不淨若此
若諸菩薩心嚴淨故佛土嚴淨 而我世尊行菩薩時 心不嚴淨故 是佛土雜穢若此
佛知其意即報言云何舍利弗 我日月淨不見色者 豈日月過耶
佛知其念即告之言於意云何 日月豈不淨耶 而盲者不見
佛知其念即告之言佛知其念即告之言 於意云何 世間日月豈不淨耶 而盲不見
對曰不也 非日月過
世尊 是盲者過非日月咎
對曰不也 是盲者過非日月咎
佛言 此舍利弗咎 在眾人無有智慧 不見如來佛國嚴淨 非如來咎 此舍利弗 我佛國淨汝又未見
舍利弗 眾生罪故不見如來佛土嚴淨 非如來咎 舍利弗 我此土淨而汝不見
佛言 如是眾生罪故不見世尊佛土嚴淨 非如來咎 舍利子 我土嚴淨而汝不見
編髮梵志謂舍利弗言惟賢者莫呼是佛國以為不淨我見釋迦文佛國嚴淨 譬如彼清明天宮
爾時螺髻梵王語舍利弗勿作是意 謂此佛土以為不淨所以者何 我見釋迦牟尼佛土清淨 譬如自在天宮
爾時持髻梵王語舍利子勿作是意謂此佛土為不嚴淨 所以者何 如是佛土最極嚴淨舍利子言 大梵天王 今此佛土嚴淨云何持髻梵言 唯舍利子 譬如他化自在天宮 有無量寶功德莊嚴 我見世尊釋迦牟尼佛土嚴淨 有無量寶功德莊嚴亦復如是
舍利弗言我見此中亦有雜糅 其大陸地則有黑山石沙穢惡充滿
舍利弗言我見此土 丘陵坑坎荊蕀沙礫 土石諸山穢惡充滿
舍利子言大梵天王 我見此土其地高下 丘陵坑坎毒刺沙礫 土石諸山穢惡充滿
編髮答曰 賢者以聞雜惡之意 不猗淨慧視佛國耳 當如菩薩等意清淨倚佛智慧 是以見佛國皆清淨
螺髻梵言 仁者心有高下 不依佛慧故 見此土為不淨耳 舍利弗 菩薩於一切眾生 悉皆平等 深心清淨 依佛智慧則能見此佛土清淨
持髻梵言 唯大尊者 心有高下不嚴淨故 謂佛智慧意樂亦爾 故見佛土為不嚴淨 若諸菩薩於諸有情其心平等功德嚴淨 謂佛智慧意樂亦爾 便見佛土最極嚴淨
於是佛即以足指案地 此三千大千世界皆為震動 若干百千珍寶積嚴處處校飾譬如眾寶羅列淨好如來境界 無量嚴淨於是悉現一切魔眾歎未曾有 而皆自見坐寶蓮華
依佛智慧則能見此佛土清淨 於是佛以足指按地 即時三千大千世界若干百千珍寶嚴飾譬如寶莊嚴佛無量功德寶莊嚴土譬如寶莊嚴佛無量功德寶莊嚴土 一切大眾歎未曾有 而皆自見坐寶蓮華
爾時世尊知諸大眾心懷猶豫 便以足指按此大地 即時三千大千世界無量百千妙寶莊嚴譬如功德寶莊嚴佛無量功德寶莊嚴土一切大眾歎未曾有 而皆自見坐寶蓮華
佛告舍利弗 汝且觀此佛國嚴淨
佛告舍利弗 汝且觀是佛土嚴淨
爾時世尊告舍利子 汝見如是眾德莊嚴淨佛土不
對曰唯然 本所不見本所不聞
汝且觀是佛土嚴淨 舍利弗言 唯然世尊 本所不見 本所不聞
舍利子言 唯然世尊 本所不見本所不聞
今佛國土好淨悉現 然舍利弗 我佛國如是 為當度不肖人故 如來隨此多怒害者現佛國異譬如諸天同金鉢食 其福多者舉手自淨 如是舍利弗 若人意清淨者 便自見諸佛佛國清淨
佛語舍利弗 我佛國土常淨若此 為欲度斯下劣人故 示是眾惡不淨土耳譬如諸天共寶器食隨其福德飯色有異 如是舍利弗 若人心淨便見此土功德莊嚴
今此佛土嚴淨悉現 告舍利子 我佛國土常淨若此 為欲成熟下劣有情 是故示現無量過失雜穢土耳舍利子 譬如三十三天共寶器食 隨業所招其食有異 如是舍利子 無量有情生一佛土 隨心淨穢所見有異 若人心淨便見此土無量功德妙寶莊嚴
當佛現此佛土嚴淨之時 八萬四千人發無上正真道意長者子寶事并五百童子 皆得柔順法忍
當佛現此國土嚴淨之時 ... 八萬四千人皆發阿耨多羅三藐三菩提心寶積所將五百長者子皆得無生法忍 (Cf. previous sentence)
當佛現此嚴淨土時 ... 八萬四千諸有情類 皆發無上正等覺心寶性所將五百童子一切皆得無生法忍 (Cf. previous sentence)
佛現神足於是國土莫不欣然 各得其所弟子行者天與人三萬二千 遠塵離垢諸法法眼生其八千人漏盡意解
佛攝神足 於是世界還復如故求聲聞乘三萬二千天及人 知有為法皆悉無常 遠塵離垢得法眼淨八千比丘不受諸法漏盡意解
時佛世尊即攝神足 於是世界還復如故求聲聞乘三萬二千諸天及人 知有為法皆悉無常 遠塵離垢得法眼淨遠塵離垢得法眼淨 八千苾芻永離諸漏心善解脫



維摩詰所說經善權品第二
維摩詰所說經方便品第二
說無垢稱經顯不思議方便善巧品第二
是時維耶離大城中 有長者名曰維摩詰(漢言無垢稱)在先佛已造行修善本得法忍已得辯才神通不戲得無所畏降魔勞怨深入微妙出於智度無極善權方便博入諸道令得所願人根名德生而具足造成大道所作事勝佛聖善行皆已得立覺意如海而皆已入諸佛咨嗟弟子釋梵世主所敬欲度人故居維耶離矜行權道
爾時毘耶離大城中有長者名維摩詰已曾供養無量諸佛深植善本See the previous record得無生忍辯才無礙遊戲神通逮諸總持獲無所畏降魔勞怨入深法門善於智度通達方便大願成就明了眾生心之所趣又能分別諸根利鈍久於佛道心已純淑決定大乘諸有所作能善思量住佛威儀心大如海諸佛咨嗟弟子釋梵世主所敬欲度人故以善方便居毘耶離
爾時廣嚴城中有大菩薩離呫毘種名無垢稱已曾供養無量諸佛於諸佛所深殖善根See the previous record(得妙辯才)具無生忍得妙辯才(具無生忍)(逮諸總持)遊戲神通逮諸總持(遊戲神通)獲無所畏摧魔怨力入深法門善於智度通達方便大願成滿明了有情意樂及行善知有情諸根勝劣智度成辦說法淳熟於大乘中決定修習於所作業能善思量住佛威儀入心慧海諸佛咨嗟稱揚顯說釋梵護世常所禮敬為欲成熟諸有情故 以善方便居廣嚴城
資財無量救攝貧民以善方便攝諸惡戒以忍調行攝諸恚怒白衣精進攝懈怠者禪定正受攝迷惑意得智慧律攝諸邪智
資財無量攝諸貧民奉戒清淨攝諸毀禁以忍調行攝諸恚怒以大精進攝諸懈怠一心禪寂攝諸亂意以決定慧攝諸無智
具無盡財 攝益貧窮無依無怙具清淨戒 攝益一切有犯有越以調順忍 攝益瞋恨暴嫉楚毒以大精進 攝益一切懈怠懶惰安住靜慮正念解脫等持等至 攝益一切諸有亂心以正決擇 攝益一切妄見惡慧
雖為白衣奉持沙門 至賢之行居家為行 不止無色有妻子婦 自隨所樂常修梵行雖有家屬常如閑居現視嚴身被服飲食 內常如禪若在博弈戲樂輒以度人受諸異道導以佛教 不離聖典因諸世間俗教善語 以法樂而樂之一切見敬 為供養中最
雖為白衣奉持沙門清淨律行雖處居家不著三界示有妻子常修梵行現有眷屬常樂遠離雖服寶飾而以相好嚴身雖復飲食而以禪悅為味若至博弈戲處輒以度人受諸異道不毀正信雖明世典常樂佛法一切見敬為供養中最
雖為白衣而具沙門威儀功德雖處居家不著三界示有妻子常修梵行現有眷屬常樂遠離雖服寶飾而以相好莊嚴其身雖現受食而以靜慮等至為味雖同樂著博弈嬉戲 而實恒為成熟有情雖稟一切外道軌儀而於佛法意樂不壞雖明一切世間書論 而於內苑賞玩法樂雖現一切邑會眾中 而恒為最說法上首
所有耆舊能喜世間一切治生諧偶
執持正法攝諸長幼 一切治生諧偶
為隨世教於尊卑等 所作事業示無與乖
雖獲俗利不以喜悅
雖獲俗利不以喜悅
雖不希求世間財寶 然於俗利示有所習
遊諸四衢普持法律 入于王藏
遊諸四衢饒益眾生 入治政法救護一切
為益含識遊諸市衢 為護群生理諸王務
諸講法眾 輒身往視不樂小道
入講論處導以大乘
入講論處導以大乘
諸好學者 輒身往勸誘開童蒙
入諸學堂誘開童蒙
入諸學堂誘開童蒙
入諸婬種除其欲怒
入諸婬舍示欲之過
入諸婬舍示欲之過
入諸酒會能立其志
入諸酒肆能立其志
為令建立正念正知遊諸伎樂
入長者種正長者意能使樂法
若在長者長者中尊為說勝法
若在長者 長者中尊為說勝法
入居士種正居士意能除其貪
若在居士居士中尊斷其貪著
若在居士 居士中尊斷其貪著
入君子種正君子意能使忍和
若在剎利剎利中尊教以忍辱
若在剎帝利 剎帝利中尊教以忍辱
入梵志種正梵志意使行高遠
若在婆羅門婆羅門中尊除其我慢
若在婆羅門 婆羅門中尊除其我慢
入人臣中正群臣意
若在大臣大臣中尊教以正法
若在大臣 大臣中尊教以正法
為作端首使入正道 入帝王子能正其意
若在王子王子中尊示以忠孝
若在王子 王子中尊示以忠孝
以孝寬仁率化薄俗 入貴人中能為雅樂化正宮女
若在內官內官中尊化政宮女
若在內官 內官中尊化正宮女
入庶人中軟意愍傷為興福力
若在庶民庶民中尊令興福力
若在庶人 庶人中尊修相似福殊勝意樂
入帝釋中正帝釋意 為自在者示現無常
(若在梵天梵天中尊誨以勝慧)若在帝釋帝釋中尊示現無常
(若在梵天梵天中尊 示諸梵眾靜慮差別)若在帝釋帝釋中尊 示現自在悉皆無常
入梵天中正梵天意 能現梵殊勝之慧
若在梵天梵天中尊誨以勝慧 (若在帝釋帝釋中尊示現無常)
若在梵天梵天中尊 示諸梵眾靜慮差別 (若在帝釋帝釋中尊 示現自在悉皆無常)
入四天王正天王意 能使擁護一切天下
若在護世護世中尊護諸眾生
若在護世護世中尊 守護一切利益安樂
如是長者維摩詰 不可稱說善權方便無所不入
長者維摩詰 以如是等無量方便饒益眾生
是無垢稱 以如是等不可思議無量善巧方便慧門饒益有情
其以權道現身有疾以其疾故 國王大臣長者居士 群臣太子并餘眾輩 從而問疾者無數千人
其以方便現身有疾以其疾故 國王大臣長者居士婆羅門等 及諸王子并餘官屬 無數千人皆往問疾
其以方便現身有疾以其疾故 國王大臣長者居士婆羅門等 及諸王子并餘官屬 無數千人皆往問疾
其往者 維摩詰輒為說 是四大身為死亡法言諸仁者 是身無常為無強為無力為無堅 為苦為老為病 為多痛畏諸仁者 如此身明智者所不怙
其往者 維摩詰因以身疾廣為說法諸仁者 是身無常無強無力無堅 速朽之法不可信也 為苦為惱眾病所集諸仁者 如此身明智者所不怙
時無垢稱 因以身疾廣為說法言諸仁者 是四大種所合成身 無常無強無堅無力 朽故迅速不可保信 為苦為惱眾病之器 多諸過患變壞之法諸仁者 如此之身 其聰慧者所不為怙
是身如聚沫澡浴強忍
是身如聚沫不可撮摩
是身如聚沫不可撮摩
是身如泡不得久立
是身如泡不得久立
是身如浮泡不得久立
是身如野馬渴愛疲勞
是身如炎從渴愛生
是身如陽焰從諸煩惱渴愛所生
是身如芭蕉中無有堅
是身如芭蕉中無有堅
是身如芭蕉都無有實



是身如幻轉受報應
是身如幻從顛倒起
是身如幻從顛倒起
是身如夢其現恍惚
是身如夢為虛妄見
是身如夢為虛妄見
是身如影行照而現
是身如影從業緣現
是身如影從業緣現
是身如響因緣變失
是身如響屬諸因緣
是身如響屬諸因緣
是身如霧意無靜相
是身如浮雲須臾變滅
是身如雲須臾變滅
是身如電為分散法
是身如電念念不住
是身如電念念不住
See the following record


是身無主為如地
是身無主為如地
是身無主為如地
(是身非身為如火 是身非命為如風)是身非人為如水
(是身無我為如火 是身無壽為如風)是身無人為如水
是身無我為如水是身無有情為如火是身無命者為如風


是身無有補特伽羅與虛空等
是身非有四大為家
是身不實四大為家
是身不實四大為家
是身為空無我無性無命無人 是身無我我者轉離
是身為空離我我所
是身為空離我我所
是身如束薪筋纏如立
是身無知如草木瓦礫
是身無知如草木等
是身非真但巧風合
是身無作風力所轉
是身無作風力所轉
是身為荒不淨腐積
是身不淨穢惡充滿
是身不淨穢惡充滿
是身為虛偽覆速朽為磨滅法
是身為虛偽 雖假以澡浴衣食必歸磨滅
是身虛偽雖假覆蔽飲食將養必歸磨滅
是身為災一增百病
是身為災百一病惱
是身多患四百四病之所集成
是身老為怨以老苦極
是身如丘井為老所逼
是身易壞如水隧級 常為朽老之所逼迫
是身為窮道為要當死
是身無定為要當死
是身無定為要當死

是身如毒蛇如怨賊如空聚 陰界諸入所共合成
是身如怨害周遍毒蛇之所充滿 是身如空聚諸蘊界處所共合成
諸仁者 此可患厭 當發清淨不婬之行 如佛法身吾等當學
諸仁者 此可患厭當樂佛身
諸仁者 於如是身應生厭離 於如來身應起欣樂
佛法身者從福祐生 佛身者從智生從戒品定品慧品解品度知見品生從慈悲喜護生從布施調意自損生從忍辱仁愛柔和生從強行精進功德生從禪解定意正受生從智度無極聞德生 從善權方便智謀生從一切諸度無極生從三十七道品生從神通生從止觀生從十力生 從四無所畏生 從佛十八法生See the previous record (five ahead)從神通生 (從止觀生 從十力生 從四無所畏生 從佛十八法生)從斷一切惡法生 從一切善法合會生從諦生 從誠生不可計清淨行為成如來身 如是仁者當自勗勉欲除一切病者 當發行大道
所以者何 佛身者即法身也從無量功德智慧生從戒定慧解脫解脫知見生從慈悲喜捨生從布施持戒忍辱柔和勤行精進禪定解脫三昧多聞智慧諸波羅蜜生 從方便生從六通生 從三明生從三十七道品生從止觀生從十力四無所畏十八不共法生從斷一切不善法集一切善法生從真實生 從不放逸生從如是無量清淨法生如來身 諸仁者欲得佛身斷一切眾生病者 當發阿耨多羅三藐三菩提心
從修無量殊勝福德智慧所生從修無量勝戒定慧解脫解脫知見所生從修慈悲喜捨所生從修布施調伏寂靜戒忍精進靜慮解脫等持等至般若方便願力智生從修一切到彼岸生修六通生 修三明生修三十七菩提分生修止觀生從修十力四無畏生 從修十八不共法生See the previous record (five ahead)從斷一切不善法集一切善法生從修諦實不放逸生從修無量清淨業生 諸仁者如來之身功德如是 汝等皆應發心求證汝等欲得如是之身息除一切有情病者 當發阿耨多羅三藐三菩提心
如是維摩詰為諸問疾者如應說法 令無數千人發無上正真道意
如是長者維摩詰 為諸問疾者如應說法 令無數千人皆發阿耨多羅三藐三菩提心
是無垢稱 為諸集會來問疾者如應說法 令無數千人皆發阿耨多羅三藐三菩提心



維摩詰所說經弟子品第三
維摩詰所說經弟子品第三
說無垢稱經卷第二 大唐三藏法師玄奘譯 聲聞品第三
於是長者維摩詰自念寢疾于床念佛在心
爾時長者維摩詰自念寢疾于床世尊大慈寧不垂愍
時無垢稱作是思惟我嬰斯疾寢頓于床世尊大悲寧不垂愍而不遣人來問我疾
佛亦悅可是長者便告賢者舍利弗汝行詣維摩詰問疾
佛知其意即告舍利弗汝行詣維摩詰問疾
爾時世尊知其所念哀愍彼故告舍利子汝應往詣無垢稱所問安其疾
舍利弗白佛言我不堪任詣彼問疾所以者何憶念我昔常宴坐他樹下 時維摩詰來謂我言
舍利弗白佛言世尊 我不堪任詣彼問疾所以者何憶念我昔曾於林中宴坐樹下 時維摩詰來謂我言
時舍利子白言世尊 我不堪任詣彼問疾所以者何憶念我昔於一時間 在大林中宴坐樹下 時無垢稱來到彼所 稽首我足而作是言
唯舍利弗 不必是坐為宴坐也賢者坐當如法不於三界現身意 是為宴坐不於內意有所住 亦不於外作二觀 是為宴坐立於禪以滅意現諸身 是為宴坐於六十二見而不動 於三十七品而觀行於生死勞垢而不造 在禪行如泥洹若賢者如是坐如是立 是為明曉如來坐法
唯舍利弗 不必是坐為宴坐也夫宴坐者 不於三界現身意 是為宴坐不起滅定而現諸威儀 是為宴坐不捨道法而現凡夫事 是為宴坐心不住內亦不在外 是為宴坐於諸見不動而修行三十七品 是為宴坐不斷煩惱而入涅槃 是為宴坐若能如是坐者 佛所印可
唯舍利子 不必是坐為宴坐也夫宴坐者 不於三界而現身心 是為宴坐不起滅定而現諸威儀 是為宴坐不捨一切所證得相 而現一切異生諸法 是為宴坐心不住內亦不行外 是為宴坐住三十七菩提分法 而不離於一切見趣 是為宴坐不捨生死而無煩惱 雖證涅槃而無所住 是為宴坐若能如是而宴坐者 佛所印可
時我世尊 聞是法默而止不能加報故我不任詣彼問疾
時我世尊 聞說是語默然而止不能加報故我不任詣彼問疾
時我世尊 聞是語已默然而住不能加報故我不任詣彼問疾
佛告賢者大目犍連汝行詣維摩詰問疾
佛告大目犍連汝行詣維摩詰問疾
爾時世尊告大目連汝應往詣無垢稱所問安其疾
目犍連白佛言 我不堪任詣彼問疾 所以者何憶念我昔為諸少年居士說法時維摩詰來謂我言
目連白佛言 世尊 我不堪任詣彼問疾 所以者何憶念我昔入毘耶離大城 於里巷中為諸居士說法時維摩詰來謂我言
時大目連白言 世尊 我不堪任詣彼問疾 所以者何憶念我昔於一時間 入廣嚴城在四衢道 為諸居士演說法要時無垢稱來到彼所 稽首我足而作是言
賢者莫為居家白衣說法 如賢者所說欲說法者當為如法如法者離人垢以不我為離染塵不有命為離生死不處人為本末斷如滅相不以婬為無罣礙至不老為諸作斷以隨食為離諸損而一切救如空等為無適莫以無吾為除吾作以無識心為離識心以無倫為無有比以因緣相為入無等以法情正學正諸情以如事入應無所入憶識信而皆為立終始不動不動則六無猗不望於眾人當來無住空為正止 無相為惟行 無願為離淵 不自舉不自容為離起分而無家 眼耳鼻口身心已過無所住 亦不無心住 已得無知為離眾行法
唯大目連 為白衣居士說法不當 如仁者所說夫說法者當如法說法無眾生離眾生垢故法無有我離我垢故法無壽命離生死故法無有人前後際斷故法常寂然滅諸相故法離於相無所緣故法無名字言語斷故法無有說離覺觀故法無形相如虛空故法無戲論畢竟空故法無我所離我所故法無分別離諸識故法無有比無相待故法不屬因不在緣故法同法性入諸法故法隨於如無所隨故法住實際諸邊不動故法無動搖不依六塵故法無去來常不住故法順空隨無相應無作 法離好醜法無增損 法無生滅法無所歸 法過眼耳鼻舌身心法無高下 法常住不動 法離一切觀行
唯大目連 為諸白衣居士說法不當 應如尊者所說夫說法者應如法說時我問言 云何名為如法說耶 彼即答言法無有我離我垢故法無有情離情塵故法無命者離生死故法無補特伽羅前後際斷故法常寂然滅諸相故法離貪著無所緣故法無文字言語斷故法無譬說遠離一切波浪思故法遍一切如虛空故法無有顯無相無形 遠離一切行動事故法無我所離我所故法無了別離心識故法無有比無相待故法不屬因不在緣故法同法界等入一切真法界故法隨於如無所隨故法住實際畢竟不動故法無動搖不依六境故法無去來無所住故法順空隨無相應無願 遠離一切增減思故法無取捨離生滅故法無執藏超過一切眼耳鼻舌身意道故法無高下常住不動故 法離一切分別所行一切戲論畢竟斷故
賢者 為如此何說為說法法說者為等句聞者當等聞說不如等句者 彼為非說為非聞為未譬若幻士為幻人說法
唯大目連 法相如是豈可說乎夫說法者無說無示 其聽法者無聞無得譬如幻士為幻人說法
唯大目連 法相如是豈可說乎夫說法者 一切皆是增益損減其聽法者 亦復皆是增益損減若於是處無增無減 即於是處都無可說 亦無可聞 無所了別尊者目連譬如幻士為幻化者宣說諸法
當建是意以為說法隨人本德所應當善見為現智 以大悲不癡妄為成大乘 於佛有反復 內性清淨不斷三寶 樂以是說法說
當建是意而為說法當了眾生根有利鈍善於知見無所罣礙 以大悲心讚于大乘 念報佛恩不斷三寶 然後說法
住如是心乃可說法應善了知一切有情根性差別妙慧觀見無所罣礙大悲現前讚說大乘念報佛恩 意樂清淨法詞善巧為三寶種永不斷絕乃應說法
說是語時 世尊 八百居士發無上正真道意我無此辯是故不任詣彼問疾
維摩詰說是法時 八百居士發阿耨多羅三藐三菩提心我無此辯是故不任詣彼問疾
世尊 彼大居士說此法時 於彼眾中八百居士 皆發無上正等覺心時我世尊 默無能辯故我不任詣彼問疾
佛告賢者大迦葉汝行詣維摩詰問疾
佛告大迦葉汝行詣維摩詰問疾
爾時世尊告迦葉波汝應往詣無垢稱所問安其疾
迦葉白佛言 我不堪任詣彼問疾所以者何憶念我昔於貧聚而行乞 時維摩詰來謂我言
迦葉白佛言 世尊 我不堪任詣彼問疾所以者何憶念我昔於貧里而行乞 時維摩詰來謂我言
大迦葉波白言 世尊 我不堪任詣彼問疾所以者何憶念我昔於一時間 入廣嚴城遊貧陋巷而巡乞食 時無垢稱來到彼所 稽首我足而作是言
如賢者有大哀捨大姓從貧乞當知已等法施普施於所行已能不食哀故從乞 如不以言若住空聚 所入聚中欲度男女 所入城邑知其種姓 輒詣劣家所行乞
唯大迦葉 有慈悲心而不能普 捨豪富從貧乞迦葉 住平等法應次行乞食為不食故應行乞食為壞和合相故應取揣食 為不受故應受彼食以空聚想入於聚落
唯大迦葉 雖有慈悲而不能普 捨豪富從貧乞尊者迦葉 住平等法應次行乞食為不食故應行乞食為欲壞彼於食執故應行乞食 為欲受他所施食故應行乞食以空聚想入於聚落為欲成熟男女大小 入諸城邑趣佛家想詣乞食家
於諸法無所受若見色如盲等所聞聲如響等所嗅香如風等所食味不以識得細滑無更樂於識法如幻
所見色與盲等所聞聲與響等所嗅香與風等所食味不分別受諸觸如智證知諸法如幻相無自性無他性本自不然今則無滅
為不受故應受彼食所見色與盲等所聞聲與嚮等所嗅香與風等所食味不分別受諸觸如智證知諸法如幻相無自性無他性無熾然無寂滅
如今耆年已過八邪 八解正受以正定越邪定以是所乞敬一切人 亦以奉敬諸佛賢聖 然後自食如是食者為非眾勞 亦非無勞不有定意亦無所立不在生死不往滅度如賢者食所乞與者 為非無福亦非大福為非耗減亦非長益是為正依佛道不依弟子之道賢者如是為不以癡妄食國中施
迦葉 若能不捨八邪入八解脫以邪相入正法以一食施一切 供養諸佛及眾賢聖 然後可食如是食者非有煩惱非離煩惱非入定意非起定意非住世間非住涅槃其有施者無大福無小福不為益不為損是為正入佛道不依聲聞迦葉 若如是食為不空食人之施也
尊者迦葉 若能不捨八邪入八解脫以邪平等入正平等以一搏食施于一切 供養諸佛及眾賢聖然後可食如是食者非有雜染非離雜染非入靜定非出靜定非住生死非住涅槃爾乃可食諸有施於尊者之食 無小果無大果無損減無增益趣入佛趣不趣聲聞尊者迦葉 若能如是而食於食 為不空食他所施食
時我世尊 聞其說是至未曾有一切菩薩當為作禮斯有家名乃以此辯勸發道意吾從是來希復立人為弟子緣一覺行 每事勸人學無上正真之道故我不任詣彼問疾
時我世尊 聞說是語得未曾有 即於一切菩薩深起敬心復作是念 斯有家名辯才智慧乃能如是 其誰聞此不發阿耨多羅三藐三菩提心我從是來不復勸人以聲聞辟支佛行是故不任詣彼問疾
時我世尊 聞說是語得未曾有 即於一切諸菩薩等深起敬心甚奇世尊 斯有家士辯才智慧乃能如是 誰有智者得聞斯說而不發於阿耨多羅三藐三菩提心我從是來不勸有情求諸聲聞獨覺等乘 唯教發心趣求無上正等菩提故我不任詣彼問疾
佛告長老須菩提汝行詣維摩詰問疾
佛告須菩提汝行詣維摩詰問疾
爾時世尊告大善現汝應往詣無垢稱所問安其疾
須菩提白佛言 我不堪任詣彼問疾所以者何憶念我昔入其舍欲乞食時維摩詰取我缽盛滿飯 謂我言
須菩提白佛言 世尊 我不堪任詣彼問疾所以者何憶念我昔入其舍從乞食時維摩詰取我缽盛滿飯 謂我言
時大善現白言 世尊 我不堪任詣彼問疾所以者何憶念我昔於一時間 入廣嚴城而行乞食次入其舍時無垢稱為我作禮 取我手缽盛滿美食 而謂我言
設使賢者 於食等者諸法得等 諸法等者得眾施等 如是行乞為可取彼若賢者不絕婬怒癡 亦不與俱一切常 若不知己身已得一行為非不明 非趣有愛非得明度亦非極罪正解已解不解不縛不四諦見非不見諦不得道不凡人 不凡法語不為真非不真一切無法行離法之想
唯須菩提 若能於食等者諸法亦等 諸法等者於食亦等 如是行乞乃可取食若須菩提 不斷婬怒癡亦不與俱不壞於身而隨一相不滅癡愛起於明脫以五逆相而得解脫亦不解不縛不見四諦非不見諦非得果非不得果 非凡夫非離凡夫法非聖人非不聖人雖成就一切法而離諸法相乃可取食 若須菩提
尊者善現 若能於食以平等性 而入一切法平等性 以一切法平等之性 入于一切佛平等性 其能如是乃可取食尊者善現 若能不斷貪恚愚癡亦不與俱不壞薩迦耶見入一趣道不滅無明并諸有愛 而起慧明及以解脫能以無間平等法性而入解脫平等法性無脫無縛不見四諦非不見諦非得果 非異生非離異生法非聖非不聖雖成就一切法而離諸法想乃可取食 若尊者善現
不見佛不聞法 是亦有師不蘭迦葉 摩訶離瞿耶 婁阿夷耑基耶 今離波 休迦旃先 比盧特尼犍子等 又賢者彼師說猗為道 從是師者
不見佛不聞法彼外道六師 富蘭那迦葉 末伽梨拘賒梨子 刪闍夜毘羅胝子 阿耆多翅舍欽婆羅 迦羅鳩馱迦旃延 尼犍陀若提子等 是汝之師因其出家 彼師所墮汝亦隨墮乃可取食 若須菩提
不見佛不聞法不事僧彼外道六師 滿迦葉波 末薩羯離瞿舍離子 想吠多子 無勝髮 [禾*曷]犎迦衍那 離繫親子 是尊者師依之出家 彼六師墮尊者亦墮乃可取食 若尊者善現
為住諸見 為墮邊際不及佛處為歸八難為在眾勞 不信之垢 不得離生死之道然其於眾人亦為他人想 若賢者為他人想如彼者則非祐除也其施賢者 為還眾魔共一手作眾勞侶於一切人若影想者 其住如謗諸佛毀諸經 不依眾經不得滅度矣當以如是行取乞耶
入諸邪見不到彼岸住於八難不得無難同於煩惱離清淨法汝得無諍三昧 一切眾生亦得是定其施汝者不名福田供養汝者墮三惡道為與眾魔共一手作諸勞侶汝與眾魔及諸塵勞等無有異於一切眾生而有怨心謗諸佛毀於法不入眾數終不得滅度汝若如是乃可取食
墮諸見趣而不至中邊入八無暇不得有暇同諸雜染離於清淨若諸有情所得無諍尊者亦得而不名為清淨福田諸有布施尊者之食墮諸惡趣而以尊者為與眾魔共連一手 將諸煩惱作其伴侶一切煩惱自性即是尊者自性於諸有情起怨害想謗于諸佛毀一切法不預僧數畢竟無有般涅槃時若如是者乃可取食
時我世尊 得此惘然不識是何言當何說便置缽出其舍
時我世尊 聞此語茫然不識是何言 不知以何答便置缽欲出其舍
時我世尊 得聞斯語猶拘重闇迷失諸方 不識是何言 不知以何答便捨自缽欲出其舍
維摩詰言 唯須菩提取缽勿懼云何賢者如來以想而言說乎 何為以懼
維摩詰言 唯須菩提取缽勿懼於意云何 如來所作化人 若以是事詰 寧有懼不
時無垢稱即謂我言 尊者善現 取缽勿懼於意云何 若諸如來所作化者 以是事詰寧有懼不
我言不也
我言 不也
我言不也
維摩詰言 想為幻而自然 賢者不曰一切法一切人皆自然乎至於智者不以明著故無所懼悉捨文字於字為解脫 解脫相者則諸法也
維摩詰言 一切諸法如幻化相 汝今不應有所懼也 所以者何一切言說不離是相 至於智者不著文字故無所懼 何以故文字性離無有文字 是則解脫 解脫相者則諸法也
無垢稱言 諸法性相皆如幻化 一切有情及諸言說性相亦爾諸有智者於文字中 不應執著亦無怖畏 所以者何一切言說皆離性相 何以故 一切文字性相亦離 都非文字是則解脫 解脫相者即一切法
當其世尊說是語時 二百天人得法眼淨故我不任詣彼問疾
維摩詰說是法時 二百天子得法眼淨故我不任詣彼問疾
世尊 彼大居士說是法時 二萬天子遠塵離垢 於諸法中 得法眼淨五百天子得順法忍時我默然頓喪言辯不能加對故我不任詣彼問疾
佛告頒耨文陀尼子汝行詣維摩詰問疾
佛告富樓那彌多羅尼子汝行詣維摩詰問疾
爾時世尊告滿慈子汝應往詣無垢稱所問安其疾
頒耨白佛言 我不堪任詣彼問疾所以者何憶念我昔在他方大樹下 為阿夷行比丘說死畏之法
富樓那白佛言 世尊 我不堪任詣彼問疾所以者何憶念我昔於大林中在一樹下 為諸新學比丘說法
時滿慈子白言 世尊 我不堪任詣彼問疾所以者何憶念我昔於一時間在大林中 為諸新學苾芻說法
時維摩詰來謂我言
時維摩詰來謂我言
時無垢稱來到彼所 稽首我足而作是言
欲何置此人 何以教此比丘無乃反戾此摩尼之心是已為下正行 又不當以不視人根而說其意也當取使無瘡莫便內坏於窖在大生死可使入跡莫專導以自守之又此賢者 諸比丘在大道已有決 如何忘其道意而發起以弟子行乎
唯富樓那 先當入定觀此人心然後說法無以穢食置於寶器當知是比丘心之所念無以琉璃同彼水精汝不能知眾生根源 無得發起以小乘法彼自無瘡勿傷之也欲行大道莫示小徑無以大海內於牛跡無以日光等彼螢火富樓那 此比丘久發大乘心 中忘此意如何以小乘法而教導之我觀小乘智慧微淺猶如盲人 不能分別一切眾生根之利鈍
唯滿慈子 先當入定觀苾芻心然後乃應為其說法無以穢食置於寶器應先了知是諸苾芻有何意樂勿以無價吠琉璃寶同諸危脆賤水精珠尊者滿慈 勿不觀察諸有情類根性差別授以少分根所受法彼自無瘡勿傷之也欲行大道莫示小徑(無以日光等彼螢火)無以大海內於牛跡無以妙高山王內於芥子無以日光等彼螢火 (無以大海內於牛跡 無以妙高山王內於芥子)無以大師子吼同野干鳴尊者滿慈子 是諸苾芻皆於往昔發趣大乘心 祈菩提中忘是意如何示以聲聞乘法我觀聲聞智慧微淺過於生盲無有大乘 觀諸有情根性妙智 不能分別一切有情根之利鈍
是時維摩詰 即如其像三昧正受 念是比丘宿命已於五百佛立德本 在無上正真道 已分布因其道意而為解說即時諸比丘稽首禮維摩詰足 已為說如是法 皆得不退轉自從是來 我念弟子未觀察人者 不可為說法 所以者何 不能常定意根原知本德如佛世尊
時維摩詰即入三昧 令此比丘自識宿命曾於五百佛所植眾德本 迴向阿耨多羅三藐三菩提 即時豁然還得本心於是諸比丘稽首禮維摩詰足 時維摩詰因為說法 於阿耨多羅三藐三菩提不復退轉我念聲聞不觀人根不應說法
時無垢稱 便以如是勝三摩地 令諸苾芻隨憶無量宿住差別曾於過去五百佛所種諸善根 積習無量殊勝功德 迴向無上正等覺心 隨憶如是宿住事已 求菩提心 還現在前即便稽首彼大士足 時無垢稱因為說法 令於無上正等菩提不復退轉時我世尊 作如是念 諸聲聞人不知有情根性差別 不白如來不應輒爾為他說法 所以者何 諸聲聞人不知有情諸根勝劣 非常在定如佛世尊
故我不任詣彼問疾
是故不任詣彼問疾
故我不任詣彼問疾
佛告長老迦旃延汝行詣維摩詰問疾
佛告摩訶迦旃延汝行詣維摩詰問疾
爾時世尊告彼摩訶迦多衍那汝應往詣無垢稱所問安其疾
迦旃延白佛言 我不堪任詣彼問疾所以者何憶念昔者佛為兩比丘粗現軌跡 已便入室吾於後為其說經中要 言無常之義苦義空義非身之義
迦旃延白佛言 世尊 我不堪任詣彼問疾所以者何憶念昔者佛為諸比丘略說法要我即於後敷演其義 謂無常義苦義空義無我義寂滅義
迦多衍那白言 世尊 我不堪任詣彼問疾所以者何憶念我昔於一時間 佛為苾芻略說法已便入靜住我即於後分別決擇契經句義 謂無常義苦義空義無我義寂滅義
時維摩詰來謂我言
時維摩詰來謂我言
時無垢稱來到彼所 稽首我足而作是言
惟迦旃延 無以待行有起之義為說法也若賢者 都不生不增生不起不滅 是為無常義五陰空無所起 以知是是苦義於我不我而不二 是非身義不然不滅為都滅終始 滅是為空義
唯迦旃延 無以生滅心行說實相法迦旃延 諸法畢竟不生不滅 是無常義五受陰洞達空無所起 是苦義諸法究竟無所有 是空義於我無我而不二 是無我義法本不然今則無滅 是寂滅義
唯大尊者迦多衍那 無以生滅分別心行說實相法所以者何 諸法畢竟 非已生非今生非當生 非已滅非今滅非當滅義 是無常義洞達五蘊畢竟性空無所由起 是苦義諸法究竟無所有 是空義知我無我無有二 是無我義無有自性亦無他性 本無熾然今無息滅 無有寂靜畢竟寂靜究竟寂靜 是寂滅義
彼說是時 其比丘本漏意解故我不任詣彼問疾
說是法時彼諸比丘心得解脫故我不任詣彼問疾
說是法時 彼諸苾芻諸漏永盡心得解脫時我世尊默然無辯 故我不任詣彼問疾
佛告長老阿那律汝行詣維摩詰問疾
佛告阿那律汝行詣維摩詰問疾
爾時世尊告大無滅汝應往詣無垢稱所問安其疾
阿那律白佛言 我不堪任詣彼問疾所以者何
阿那律白佛言 世尊 我不堪任詣彼問疾所以者何
時大無滅白言 世尊 我不堪任詣彼問疾所以者何
憶念我昔於他處經行 見有梵天名淨復淨 與千梵俱來詣我 稽首作禮問我言幾何阿那律天眼所見
憶念我昔於一處經行 時有梵王名曰嚴淨 與萬梵俱放淨光明來詣我所 稽首作禮問我言幾何阿那律天眼所見
憶念我昔於一時間 在大林中一處經行 時有梵王名曰嚴淨 與萬梵俱放大光明來詣我所 稽首作禮而問我言尊者無滅 所得天眼能見幾何
我答言仁者 吾於是三千大千佛國 如於掌中觀寶冠耳
我即答言仁者 吾見此釋迦牟尼佛土三千大千世界 如觀掌中菴摩勒果
時我答言大仙當知 我能見此釋迦牟尼三千大千佛之世界 如觀掌中阿摩洛果
時維摩詰來謂我言云何賢者 眼為受身相耶無受相耶假使有受身相 則與外五通等若無受相 無受相者 無計數則不有見
時維摩詰來謂我言唯阿那律 天眼所見為作相耶 無作相耶假使作相則與外道五通等若無作相即是無為不應有見
時無垢稱來到彼所稽首我足而作是言尊者無滅 所得天眼為有行相為無行相若有行相即與外道五神通等若無行相即是無為不應有見云何尊者所得天眼能有見耶
我時默然
世尊 我時默然
時我世尊 默無能對
彼諸梵聞其言至未曾有 即為作禮而問言世孰復有天眼
彼諸梵聞其言得未曾有 即為作禮而問曰世孰有真天眼者
然彼諸梵聞其所說得未曾有 即為作禮而問彼言世孰有得真天眼者
維摩詰言 有佛世尊 常在三昧禪志不戲 悉見諸佛國不自稱說
維摩詰言 有佛世尊得真天眼 常在三昧悉見諸佛國不以二相
無垢稱言 有佛世尊得真天眼 不捨寂定見諸佛國 不作二相及種種相
於是眾中五百梵 具足發無上正真道意已皆忽然不現故我不任詣彼問疾
於是嚴淨梵王及其眷屬五百梵天 皆發阿耨多羅三藐三菩提心禮維摩詰足已忽然不現故我不任詣彼問疾
時彼梵王五百眷屬 皆發無上正等覺心禮無垢稱欻然不現故我不任詣彼問疾
佛告長老優波離汝行詣維摩詰問疾
佛告優波離汝行詣維摩詰問疾
爾時世尊告優波離汝應往詣無垢稱所問安其疾
優波離白佛言 我不堪任詣彼問疾所以者何憶念昔者 有兩比丘 未踐跡以為恥 將詣如來過問我言吾賢者 未踐跡誠以為恥 欲往見佛願賢者解其意
優波離白佛言 世尊 我不堪任詣彼問疾所以者何憶念昔者有二比丘 犯律行以為恥 不敢問佛來問我言唯優波離 我等犯律誠以為恥 不敢問佛願解疑悔得免斯咎
時優波離白言 世尊 我不堪任詣彼問疾所以者何憶念我昔於一時間 有二苾芻犯所受戒 深懷媿恥不敢詣佛來至我所稽首我足 而謂我言唯優波離 今我二人違越律行 誠以為恥不敢詣佛願解憂悔得免斯咎
吾則為之現說法語 時維摩詰來謂我言唯優波離 莫釋以所誨而詭其行也又賢者 未踐跡者 不內住不外計 亦不從兩間得 所以者何此本為如來意 欲為勞人執勞 惡意已解意得依者亦不內不外不從兩間得如其意然 未跡亦然 諸法亦然 轉者亦然如優波離意之淨 以意淨意為解 寧可復污復使淨耶
我即為其如法解說 時維摩詰來謂我言唯優波離 無重增此二比丘罪 當直除滅勿擾其心所以者何 彼罪性不在內不在外不在中間如佛所說 心垢故眾生垢 心淨故眾生淨心亦不在內不在外不在中間如其心然 罪垢亦然 諸法亦然 不出於如如優波離 以心相得解脫時 寧有垢不
我即為其如法解說 令除憂悔得清所犯 示現勸導讚勵慶慰 時無垢稱來到彼所 稽首我足而作是言唯優波離 無重增此二苾芻罪 當直除滅憂悔 所犯勿擾其心所以者何 彼罪性不住內不出外不在兩間如佛所說 心雜染故有情雜染 心清淨故有情清淨如是心者亦不住內亦不出外不在兩間如其心然罪垢亦然 如罪垢然諸法亦然不出於如唯優波離 汝心本淨 得解脫時 此本淨心曾有染不
我言不也
我言 不也
我言不也
維摩詰言 如性淨與未跡 一切諸法一切人意
維摩詰言 一切眾生心相無垢亦復如是
無垢稱言 一切有情心性本淨曾無有染亦復如是
從思有垢 以淨觀垢無倒與淨亦我垢等穢濁與淨性 淨性與起分一無所住又一切法可知見者如水月形 一切諸法從意生形其知此者是為奉律其知此者是為善解
唯優波離 妄想是垢無妄想是淨顛倒是垢 無顛倒是淨取我是垢 不取我是淨優波離 一切法生滅不住 如幻如電諸法不相待 乃至一念不住諸法皆妄見如夢如炎如水中月如鏡中像以妄想生其知此者是名奉律其知此者是名善解
唯優波離 若有分別有異分別即有煩惱 若無分別無異分別即性清淨若有顛倒即有煩惱 若無顛倒即性清淨若有取我即成雜染 若不取我即性清淨唯優波離 一切法性生滅不住 如幻如化如電如雲一切法性不相顧待 乃至一念亦不暫住一切法性皆虛妄見如夢如焰如健達婆城 一切法性皆分別心 所起影像如水中月如鏡中像如是知者名善持律 如是知者名善調伏如是知者名善調伏
於是兩比丘言 上智哉是優波離不及也 持佛上律而不能說
於是二比丘言 上智哉是優波離所不能及 持律之上而不能說
時二苾芻聞說是已得未曾有 咸作是言 奇哉居士 乃有如是殊勝慧辯是優波離所不能及 佛說持律最為其上而不能說
我答言自捨如來 未有弟子及菩薩辯才析疑如此聰明者也
我即答言自捨如來未有聲聞及菩薩能制其樂說之辯 其智慧明達為若此也
我即告言汝勿於彼起居士想 所以者何唯除如來 未有聲聞及餘菩薩而能制此大士慧辯 其慧辯明殊勝如是
兩比丘疑解 便發無上正真道意復言曰 令一切人得辯才之利皆如是故我不任詣彼問疾
時二比丘疑悔即除 發阿耨多羅三藐三菩提心作是願言 令一切眾生皆得是辯故我不任詣彼問疾
時二苾芻憂悔即除 皆發無上正等覺心便為作禮而發願言 當令有情皆得如是殊勝慧辯時我默然不能加對故我不任詣彼問疾
佛告賢者羅云汝行詣維摩詰問疾
佛告羅睺羅汝行詣維摩詰問疾
爾時世尊告羅怙羅汝應往詣無垢稱所問安其疾
羅云白佛言 我不堪任詣彼問疾所以者何憶念昔時諸長者子來禮我足 問我言羅云汝佛之子 捨轉輪王出家為道其出家者有何榮冀
羅睺羅白佛言 世尊 我不堪任詣彼問疾所以者何憶念昔時毘耶離諸長者子 來詣我所稽首作禮問我言唯羅睺羅 汝佛之子 捨轉輪王位出家為道其出家者有何等利
時羅怙羅白言 世尊 我不堪任詣彼問疾所以者何憶念我昔於一時間 有諸童子離呫毘種 來詣我所稽首作禮 而問我言唯羅怙羅 汝佛之子 捨輪王位出家為道其出家者為有何等功德勝利
我即為如事說沙門之榮冀時維摩詰來謂我言
我即如法為說出家功德之利時維摩詰來謂我言
我即如法為說出家功德勝利時無垢稱來到彼所 稽首我足而作是言
羅云 說沙門之榮冀不當如賢者所說所以者何匪榮匪冀故為沙門為道者羅云 離此彼中跡於泥洹受諸明智招諸聖賢降伏眾魔入五道淨五眼受五力立五根度彼岸化異學為正導拯淤泥為無我無彼受無起隨順絕諸忿亂降己志護彼意滅種姓開大學為是故作沙門
唯羅睺羅 不應說出家功德之利所以者何無利無功德是為出家有為法者可說有利有功德夫出家者為無為法 無為法中無利無功德羅睺羅 出家者無彼無此亦無中間離六十二見處於涅槃智者所受聖所行處降伏眾魔度五道淨五眼得五力立五根不惱於彼 離眾雜惡摧諸外道超越假名出淤泥無繫著無我所無所受無擾亂內懷喜護彼意隨禪定離眾過若能如是是真出家
唯羅怙羅 不應如是宣說出家功德勝利所以者何無有功德無有勝利 是為出家唯羅怙羅 有為法中可得說有功德勝利夫出家者為無為法 無為法中不可說有功德勝利唯羅怙羅 夫出家者無彼無此亦無中間(遠離諸見)無色非色)遠離諸見 (無色非色)是涅槃路智者稱讚聖所攝受降伏眾魔超越五趣淨修五眼 安立五根 證獲五力不惱於彼離諸惡法 摧眾外道超越假名 出欲游泥無所繫著 無所攝受離我我所無有諸取已斷諸取 無有擾亂已斷擾亂善調自心善護他心隨順寂止勤修勝觀 離一切惡 修一切善若能如是名真出家
當教是諸童子此自然法佛興難值
於是維摩詰語諸長者子 汝等於正法中宜共出家所以者何 佛世難值
時無垢稱告諸童子 汝等今者於善說法毘奈耶中宜共出家所以者何 佛出世難離無暇難 得人身難 具足有暇第一最難
諸童子言 居士 我聞佛不教人違親為道
諸長者子言 居士 我聞佛言 父母不聽不得出家
諸童子言 唯大居士 我聞佛說父母不聽不得出家
維摩詰言然 當觀清淨發菩薩意已應行者可得去家堅固之志
維摩詰言 然汝等便發阿耨多羅三藐三菩提心是即出家 是即具足
無垢稱言 汝等童子 但發無上正等覺心勤修正行是即出家 是即受具成苾芻性
即時三十二長者子 皆發無上正真道意故我不任詣彼問疾
爾時三十二長者子 皆發阿耨多羅三藐三菩提心故我不任詣彼問疾
時三十二離呫童子 皆發無上正等覺心誓修正行時我默然不能加辯 故我不任詣彼問疾
佛告賢者阿難汝行詣維摩詰問疾
佛告阿難汝行詣維摩詰問疾
爾時世尊告阿難陀汝應往詣無垢稱所問安其疾
阿難白佛言 我不堪任詣彼問疾所以者何憶念昔時世尊身小中風當用牛湩 我時晨朝入維耶離 至大姓梵志門下住
阿難白佛言 世尊 我不堪任詣彼問疾所以者何憶念昔時世尊身小有疾當用牛乳 我即持缽詣大婆羅門家門下立
時阿難陀白言 世尊 我不堪任詣彼問疾所以者何憶念我昔於一時間 世尊身現少有所疾當用牛乳 我於晨朝整理常服執持衣缽 詣廣嚴城婆羅門家 佇立門下從乞牛乳
時維摩詰來謂我言
時維摩詰來謂我言
時無垢稱來到彼所 稽首我足而作是言
賢者阿難 何為晨朝持缽住此
唯阿難 何為晨朝持缽住此
唯阿難陀 何為晨朝持缽在此
我言 居士 佛身小中風當用牛湩 故我到此
我言 居士 世尊身小有疾當用牛乳 故來至此
我言 居士 為世尊身少有所疾當用牛乳故來至此
維摩詰言 止止 唯阿難 莫作是語如來身者金剛之數 眾惡已斷諸善普會當有何病
維摩詰言 止止阿難 莫作是語如來身者金剛之體 諸惡已斷眾善普會當有何疾當有何惱
時無垢稱而謂我言 止止尊者 莫作是語勿謗世尊 無以虛事誹謗如來 所以者何如來身者金剛合成 一切惡法并習永斷 一切善法圓滿成就當有何疾 當有何惱
默往阿難 勿謗如來慎莫復語無使大尊神妙之天得聞此也 他方佛國諸會菩薩且得聞焉且夫阿難 轉輪聖王用本德故尚得自在豈況一切施德於人 而為如來至真等正覺無量福會普勝者哉行矣阿難 勿為羞恥莫使外道異學聞此麤言何聞我師 自疾不能救安能救諸疾人所欲疾行莫復宣言
默往阿難 勿謗如來莫使異人聞此麤言無令大威德諸天及他方淨土諸來菩薩得聞斯語阿難 轉輪聖王以少福故尚得無病豈況如來無量福會普勝者哉行矣阿難 勿使我等受斯恥也外道梵志若聞此語當作是念何名為師 自疾不能救而能救諸疾仁可密速去勿使人聞
唯阿難陀 默還所止莫使異人聞此麤言無令大威德諸天及餘佛土諸來菩薩得聞斯語唯阿難陀 轉輪聖王成就少分所集善根尚得無病豈況如來無量善根福智圓滿 而當有疾定無是處唯阿難陀 可速默往 勿使我等受斯鄙恥若諸外道婆羅門等聞此麤言 當作是念何名於師 自身有病尚不能救云何能救諸有疾乎可密速去勿使人聞
當知阿難 如來法身非思欲身佛為世尊過諸世間佛身無漏諸漏已盡佛身無數眾行已除其病有以
當知阿難 諸如來身即是法身非思欲身佛為世尊過於三界佛身無漏諸漏已盡佛身無為不墮諸數如此之身當有何疾當有何惱
又阿難陀 如來身者即是法身非雜穢身是出世身世法不染是無漏身離一切漏是無為身離諸有為 出過眾數諸數永寂如此佛身當有何疾
時我世尊 大自慚懼 得無近佛而過聽即聞空中聲曰 是阿難如居士之所言
時我世尊實懷慚愧 得無近佛而謬聽耶即聞空中聲曰 阿難 如居士言
時我世尊 聞是語已實懷慚愧 得無近佛而謬聽耶即聞空中聲曰 汝阿難陀 如居士言 世尊真身實無有病
但為佛興於五濁之世故 以是像開解一切貪貧之行便行阿難 取湩莫慚
但為佛出五濁惡世 現行斯法度脫眾生行矣阿難 取乳勿慚
但以如來出五濁世 為欲化導貧窮苦惱惡行有情示現斯事行矣阿難陀 取乳勿慚
故我不任詣彼問疾
世尊 維摩詰智慧辯才為若此也是故不任詣彼問疾
時我世尊聞彼大士辯說如是不知所云 默無酬對故我不任詣彼問疾
如是上首五百弟子 皆說本所作一切向佛稱述維摩詰之美言維摩詰所說經菩薩品第四
如是五百大弟子 各各向佛說其本緣稱述維摩詰所言 皆曰不任詣彼問疾維摩詰所說經菩薩品第四
如是世尊 一一別告五百聲聞諸大弟子 汝應往詣無垢稱所問安其疾是諸聲聞各各向佛說其本緣 讚述大士無垢稱言 皆曰不任詣彼問疾說無垢稱經菩薩品第四
於是佛告彌勒菩薩汝行詣維摩詰問疾
於是佛告彌勒菩薩汝行詣維摩詰問疾
爾時世尊告慈氏菩薩摩訶薩言汝應往詣無垢稱所問安其疾
彌勒白佛言 我不堪任詣彼問疾所以者何憶念我昔於兜術天上 為諸天人講法語 說菩薩大人不退轉地之行 時維摩詰來謂我言
彌勒白佛言 世尊 我不堪任詣彼問疾所以者何憶念我昔為兜率天王及其眷屬 說不退轉地之行 時維摩詰來謂我言
慈氏菩薩白言 世尊 我不堪任詣彼問疾所以者何憶念我昔於一時間 為睹史多天王及其眷屬 說諸菩薩摩訶薩等不退轉地所有法要 時無垢稱來到彼所 稽首我足而作是言
卿彌勒 在一生補處 世尊所莂無上正真道者為用何生得 彌勒決用過去耶當來耶現在耶去者生盡 未來無對 現在無住如佛說 冥生比丘曰 是生是老是病是死 是終是始及未生與當生此兩者非無生耶由是論之 不從無生得最正覺
彌勒 世尊授仁者記一生當得阿耨多羅三藐三菩提為用何生得受記乎過去耶未來耶現在耶若過去生過去生已滅 若未來生未來生未至 若現在生現在生無住如佛所說 比丘汝今即時亦生亦老亦滅若以無生得受記者 無生即是正位於正位中亦無受記於正位中亦無受記 亦無得阿耨多羅三藐三菩提
尊者慈氏 唯佛世尊 授仁者記 一生所繫當得無上正等菩提為用何生得授記乎過去耶未來耶現在耶若過去生過去生已滅 若未來生未來生未至 若現在生現在生無住如世尊說 汝等苾芻 剎那剎那具生老死即沒即生若以無生得授記者 無生即是所入正性於此無生所入性中無有授記於此無生所入性中無有授記 亦無證得正等菩提
然則何用記 彌勒 決從如起耶從如滅耶夫如者不起不滅一切人皆如也 一切法亦如也眾聖賢亦如也至於彌勒亦如也所記莂無上正真道者 則一切人為得決矣所以者何如者不稱為己 亦無他稱說如彌勒成最正覺者 一切人民亦當從覺所以者何一切人民當從覺道故如彌勒滅度者 一切人民亦當滅度所以者何如來者不捨眾人獨滅度也必當滅度諸凡夫故卿彌勒 與天人談莫為非時
云何彌勒受一生記乎 為從如生得受記耶 為從如滅得受記耶若以如生得受記者如無有生 若以如滅得受記者如無有滅一切眾生皆如也 一切法亦如也眾聖賢亦如也至於彌勒亦如也若彌勒得受記者 一切眾生亦應受記所以者何夫如者不二不異若彌勒得阿耨多羅三藐三菩提者 一切眾生皆亦應得所以者何一切眾生即菩提相若彌勒得滅度者 一切眾生亦應滅度所以者何諸佛知一切眾生畢竟寂滅即涅槃相不復更滅是故彌勒 無以此法誘諸天子
云何慈氏得授記耶 為依如生得授記耶 為依如滅得授記耶若依如生得授記者 如無有生 若依如滅得授記者 如無有滅 無生無滅真如理中無有授記一切有情皆如也 一切法亦如也一切聖賢亦如也至於慈氏亦如也若尊者慈氏得授記者 一切有情亦應如是而得授記所以者何夫真如者非二所顯 亦非種種異性所顯若尊者慈氏當證無上正等菩提 一切有情亦應如是當有所證所以者何夫菩提者 一切有情等所隨覺若尊者慈氏當般涅槃 一切有情亦應如是當有涅槃所以者何非一切有情不般涅槃 佛說真如為般涅槃以佛觀見一切有情 本性寂靜即涅槃相故說真如為般涅槃是故慈氏 勿以此法誘諸天子 勿以此法滯諸天子
佛者無往亦無還返若彌勒 此諸天人念欲見道則為穿行道
實無發阿耨多羅三藐三菩提心者 亦無退者彌勒當令此諸天子捨於分別菩提之見所以者何
夫菩提者 無有趣求亦無退轉尊者慈氏 當令此諸天子捨於分別菩提之見所以者何
不從身不從正覺亦不從意也都滅哉佛一切如化無比哉佛一切造業無為哉佛一切不惑以斷哉佛一切遠離無欲哉佛於諸受盛不雜哉佛都以一智兼樂哉佛眾所思樂無言哉佛諸著不著住哉佛以法情住普入哉佛自然如也(不二哉佛二法已離 )立哉佛積誠信不二哉佛二法已離 (立哉佛積誠信 )等哉佛如空等無數哉佛離起分處知彼哉佛眾意行知上哉佛諸入不貪不會哉佛近獄勞斷聖師哉佛以無比化將導一切非現名哉佛已諦見無色哉佛淨穢已離順哉佛本性已清明哉佛自然已淨無受哉佛眾網已裂不多哉佛諸法等覺無喻哉佛色好已捨妙哉佛所覺甚遠
菩提者 不可以身得 不可以心得寂滅是菩提 滅諸相故不觀是菩提離諸緣故不行是菩提無憶念故斷是菩提捨諸見故離是菩提離諸妄想故障是菩提障諸願故不入是菩提無貪著故順是菩提順於如故住是菩提住法性故至是菩提至實際故不二是菩提離意法故等是菩提等虛空故無為是菩提無生住滅故知是菩提了眾生心行故不會是菩提諸入不會故不合是菩提離煩惱習故無處是菩提無形色故假名是菩提名字空故如化是菩提無取捨故無亂是菩提常自靜故善寂是菩提性清淨故無取是菩提離攀緣故無異是菩提諸法等故無比是菩提無可喻故微妙是菩提諸法難知故
夫菩提者 非身能證非心能證寂滅是菩提 一切有情一切法相皆寂滅故不增是菩提 一切所緣不增益故不行是菩提 一切戲論一切作意皆不行故永斷是菩提 一切見趣皆永斷故捨離是菩提 一切取著皆捨離故離繫是菩提 永離一切動亂法故寂靜是菩提 一切分別永寂靜故廣大是菩提 一切弘願不測量故不諍是菩提 一切執著一切諍論皆遠離故住是菩提 住法界故隨至是菩提 隨真如故(不二是菩提 差別法性皆遠離故 )建立是菩提 實際所立故不二是菩提 差別法性皆遠離故 (建立是菩提 實際所立故 )平等是菩提 一切眼色乃至意法皆悉平等如虛空故無為是菩提 生住異滅畢竟離故遍知是菩提 一切有情所有心行皆遍知故無間是菩提 內六處等所不雜故無雜是菩提 一切煩惱相續習氣永遠離故無處是菩提 於真如中一切方處所遠離故無住是菩提 於一切處不可見故唯名是菩提 此菩提名無作用故無浪是菩提 一切取捨永遠離故無亂是菩提 常自靜故善寂是菩提 本性淨故明顯是菩提 自性無雜故無取是菩提 離攀緣故無異是菩提 隨覺諸法平等性故無喻是菩提 一切比況永遠離故微妙是菩提 極難覺故遍行是菩提 自性周遍如虛空故至頂是菩提 至一切法最上首故 無染是菩提 一切世法不能染故如是菩提非身能證非心能證
當其世尊說是法時 彼諸天眾二百天人皆得不起法忍故我不任詣彼問疾
世尊 維摩詰說是法時 二百天子得無生法忍故我不任詣彼問疾
世尊 彼大居士說此法時 於天眾中二百天子得無生法忍時我默然不能加辯故我不任詣彼問疾
佛告光淨童子汝行詣維摩詰問疾
佛告光嚴童子汝行詣維摩詰問疾
爾時世尊告光嚴童子汝應往詣無垢稱所問安其疾
我不堪任詣彼問疾所以者何憶念我昔出維耶離大城時維摩詰方入城我即為作禮而問言 居士所從來
光嚴白佛言 世尊 我不堪任詣彼問疾所以者何憶念我昔出毘耶離大城時維摩詰方入城我即為作禮而問言 居士從何所來
光嚴童子白言 世尊 我不堪任詣彼問疾所以者何憶念我昔於一時間 出廣嚴城時無垢稱方入彼城我為作禮問言 居士從何所來
答我言 吾從道場來
答我言 吾從道場來
彼答我言 從妙菩提來
我問 道場者何所是
我問道場者何所是
我問 居士 妙菩提者為何所是
言
答曰
即答我言
道場者無生之心是 檢一惡意故淳淑之心是 習增上故聖賢之心是 往殊勝故道意之心是 不忘捨故
直心是道場無虛假故發行是道場能辦事故深心是道場增益功德故菩提心是道場無錯謬故
淳直意樂是妙菩提 由此意樂不虛假故發起加行是妙菩提 諸所施為能成辦故增上意樂是妙菩提 究竟證會殊勝法故大菩提心是妙菩提 於一切法無忘失故
布施之心是 不望報故持戒之心是 得願具故忍辱之心是 不亂眾人故精進之心是 無退意故禪思之心是 意行出故智慧之心是 慧眼見故
布施是道場不望報故持戒是道場得願具故忍辱是道場於諸眾生心無礙故精進是道場不懈退故禪定是道場心調柔故智慧是道場現見諸法故
清淨布施是妙菩提 不悕世間異熟果故固守淨戒是妙菩提 諸所願求皆圓滿故忍辱柔和是妙菩提 於諸有情心無恚故勇猛精進是妙菩提 熾然勤修無懈退故寂止靜慮是妙菩提 其心調順有堪能故殊勝般若是妙菩提 現見一切法性相故
慈心則是 為等意故悲心則是 為忍苦故喜心則是 以法樂樂人故護心則是 為隨導捨著故
慈是道場等眾生故悲是道場忍疲苦故喜是道場悅樂法故捨是道場憎愛斷故
慈是妙菩提 於諸有情心平等故悲是妙菩提 於諸疲苦能忍受故喜是妙菩提 恒常領受法苑樂故捨是妙菩提 永斷一切愛恚等故
神通之心是 得六通故惟務之心是 無恚怒故滅心則是 度人民故四思之心是 合聚人故多聞之心是 從受成故不生之心是 如自然觀故道品法心是 不著數不墮故諦心則是 諸世間報已不積故緣起之心是 以不明不可盡至於老死皆無盡故眾勞之靜是 佛從是 最正覺故
神通是道場成就六通故解脫是道場能背捨故方便是道場教化眾生故四攝是道場攝眾生故多聞是道場如聞行故伏心是道場正觀諸法故三十七品是道場捨有為法故諦是道場不誑世間故緣起是道場無明乃至老死皆無盡故諸煩惱是道場知如實故
神通是妙菩提具六神通故解脫是妙菩提 離分別動故方便是妙菩提 成熟有情故攝事是妙菩提 攝諸有情故多聞是妙菩提 起真實行故調伏是妙菩提 如理觀察故三十七種菩提分法是妙菩提棄捨一切有為法故一切諦實是妙菩提 於諸有情不虛誑故十二緣起是妙菩提 無明不盡乃至老死憂苦熱惱皆不盡故息諸煩惱是妙菩提 如實現證真法性故
眾生之心是 以人物自然故諸法之心是 從空最正覺故伏諸魔心是 以不傾動故三界之場是 雖處不墮欲故師子座場是 善勝無畏故力無畏場是 一切無難故三達之智是 無餘罣礙故一意覺場是 一切智普具故
眾生是道場知無我故一切法是道場知諸法空故降魔是道場不傾動故三界是道場無所趣故師子吼是道場無所畏故力無畏不共法是道場無諸過故三明是道場無餘礙故一念知一切法是道場成就一切智故
一切有情是妙菩提 皆用無我為自性故一切諸法是妙菩提 隨覺一切皆性空故降伏魔怨是妙菩提 一切魔怨不傾動故不離三界是妙菩提 遠離一切發趣事故大師子吼是妙菩提 能善決擇無所畏故力無畏不共佛法是妙菩提 普於一切無訶厭故三明鑒照是妙菩提 離諸煩惱獲得究竟無餘智故一剎那心覺一切法究竟無餘是妙菩提 一切智智圓滿證故
如是仁者 菩薩若應諸度無極如應化人如應受法已得本祠護不墮欲者是為一切從佛心來立於一切佛法矣
如是善男子 菩薩若應諸波羅蜜教化眾生諸有所作舉足下足當知皆從道場來住於佛法矣
如是善男子 若諸菩薩 真實發趣具足相應 波羅蜜多具足相應成熟有情具足相應(一切善根具足相應 )攝受正法具足相應一切善根具足相應 (攝受正法具足相應 ) 供養如來具足相應 諸有所作往來進止舉足下足一切皆從妙菩提來 一切皆從諸佛法來 安住一切諸佛妙法
當其世尊說是語時 有五百天與人發無上正真道意故我不任詣彼問疾
說是法時五百天人皆發阿耨多羅三藐三菩提心故我不任詣彼問疾
世尊 彼大居士說是法時 五百天子皆發無上正等覺心時我默然不能加辯故我不任詣彼問疾
佛告持人菩薩汝行詣維摩詰問疾
佛告持世菩薩汝行詣維摩詰問疾
爾時世尊告持世菩薩汝應往詣無垢稱所問安其疾
持人白佛言 我不堪任詣彼問疾所以者何憶念我昔自於室住天魔波旬從玉女萬二千狀如帝釋 鼓樂弦歌來詣我室稽首我足 與其眷屬共供養我已於一面住
持世白佛言 世尊 我不堪任詣彼問疾所以者何憶念我昔住於靜室魔波旬從萬二千天女狀如帝釋鼓樂絃歌來詣我所與其眷屬稽首我足 合掌恭敬於一面立
持世菩薩白言 世尊 我不堪任詣彼問疾所以者何憶念我昔於一時間在自住處時惡魔怨從萬二千諸天女等狀如帝釋 鼓樂絃歌來到我所與其眷屬稽首我足 作諸天樂供養於我 合掌恭敬在一面立
我意謂是天帝釋讚言善來拘翼 雖福應有不當自恣一切欲樂當觀非常 無強多失當修德本
我意謂是帝釋而語之言善來憍尸迦 雖福應有不當自恣當觀五欲無常以求善本 於身命財而修堅法
我時意謂真是帝釋而語之言善來憍尸迦 雖福應有不當自恣當勤觀察諸欲戲樂皆悉無常 於身命財當勤修習證堅實法
魔言正士 受是取此萬二千女可備掃灑
即語我言正士 受是萬二千天女可備掃灑
即語我言唯大正士 可受此女以備供侍
我言拘翼 無以此妖蠱之物要我釋迦弟子此非我宜
我言憍尸迦 無以此非法之物要我沙門釋子此非我宜
我即答言止憍尸迦無以如是非法之物而要施我沙門釋子此非我宜所
時維摩詰來謂我言族姓子 莫於是起污意是為魔來嬈固汝耳非帝釋也
所言未訖時維摩詰來謂我言非帝釋也是為魔來嬈固汝耳
言未訖無垢稱來到彼所 稽首我足而謂我言非帝釋也是惡魔怨嬈汝故耳
維摩詰言波旬 以此與我如我應受 莫與釋迦弟子
即語魔言是諸女等可以與我 如我應受
時無垢稱語惡魔言汝今可以此諸天女迴施於我 是我在家白衣所宜 非諸沙門釋子應受
魔即恐懼念維摩詰必不助我欲隱形去而不能隱 盡現其神了不得去而聞空中聲曰波旬 以玉女與之乃可得去魔以畏故強與玉女
魔即驚懼念維摩詰將無惱我欲隱形去而不能隱 盡其神力亦不得去即聞空中聲曰波旬 以女與之乃可得去魔以畏故俛仰而與
時惡魔怨即便驚怖念無垢稱將無惱我欲隱形去 為無垢稱神力所持而不能隱 盡其神力種種方便亦不能去即聞空中聲曰汝惡魔怨 應以天女施此居士 乃可得還自所天宮是惡魔怨以怖畏故俛仰而與
維摩詰言魔以女與我今汝當發無上正真道意諸玉女言 其已如是從道之教發大道意者 當何以自娛樂
爾時維摩詰語諸女言魔以汝等與我今汝皆當發阿耨多羅三藐三菩提心即隨所應而為說法令發道意
時無垢稱語諸女言是惡魔怨以汝施我今諸姊等當發無上正等覺心即隨所應為說種種隨順成熟妙菩提法 令其趣向正等菩提
答言 汝等便發無上正真道意有樂法之樂可以自娛 汝等得之不復樂欲樂也
復言 汝等已發道意有法樂可以自娛 不應復樂五欲樂也
復言 姊等已發無上正等覺心有大法苑樂可以自娛 不應復樂五欲樂也
即問何謂法樂
天女即問 何謂法樂
諸天女言 唯大居士 云何名為大法苑樂
維摩詰言 樂於喜不離佛樂於諦聞法樂常供養眾樂於三界不嫉樂知欲無常樂觀種為毒蛇樂隨護道意樂安諸人物樂以禮敬人樂施諸所有樂奉真人戒樂忍調不忍樂精進力知行德本樂禪善行樂智慧淵樂廣宣佛樂抑制魔樂化塵勞樂佛國淨樂以相好合會教化樂嚴道場(樂嚴道場 樂三脫門 樂泥洹道 )樂入深法樂三脫門樂泥洹道樂嚴道場 (樂三脫門 樂泥洹道 樂入深法)不樂非時樂習自然人不樂怒不諦樂習善友樂遠惡友樂於好喜樂無有量道品之法是為菩薩樂法之樂而以自娛
答言 樂常信佛樂欲聽法樂供養眾樂離五欲樂觀五陰如怨賊樂觀四大如毒蛇樂觀內入如空聚樂隨護道意樂饒益眾生樂敬養師樂廣行施樂堅持戒樂忍辱柔和樂勤集善根樂禪定不亂樂離垢明慧樂廣菩提心樂降伏眾魔樂斷諸煩惱樂淨佛國土樂成就相好故修諸功德樂嚴道場樂聞深法不畏樂三脫門樂嚴道場 (樂聞深法不畏 樂三脫門)不樂非時樂近同學樂於非同學中心無恚礙(樂將護惡知識 )樂親近善知識樂將護惡知識 (樂親近善知識 )樂心喜清淨樂修無量道品之法是為菩薩法樂
無垢稱言 法苑樂者 謂於諸佛不壞淨樂於正法中常聽聞樂於和合眾勤敬事樂於其三界永出離樂於諸所緣無依住樂於諸蘊中觀察無常如怨害樂於諸界中無倒觀察如毒蛇樂於諸處中無倒觀察如空聚樂於菩提心堅守護樂於諸有情饒益事樂於諸師長勤供侍樂於惠施中離慳貪樂於淨戒中無慢緩樂於忍辱中堪調順樂於精進中習善根樂於靜慮中知無亂樂於般若中離惑明樂於菩提中廣大妙樂於眾魔怨能摧伏樂於諸煩惱能遍知樂於諸佛土遍修治樂於相隨好莊嚴身中極圓滿樂於其福智二種資糧正修習樂於妙菩提具莊嚴樂於甚深法無驚怖樂於三脫門正觀察樂於般涅槃正攀緣樂於妙菩提具莊嚴樂(於甚深法無驚怖樂 於三脫門正觀察樂 於般涅槃正攀緣樂 )不於非時而觀察樂於同類生見其功德常親近樂於異類生不見過失無憎恚樂於諸善友樂親近樂於諸惡友樂將護樂(於巧方便善攝受樂 )於諸法中歡喜信樂於巧方便善攝受樂 (於諸法中歡喜信樂 )於不放逸修習一切菩提分法最上妙樂如是諸姊 是為菩薩大法苑樂此法苑樂諸大菩薩常住其中 汝等當樂 勿樂欲樂
於是波旬謂諸玉女我欲與汝俱還天上
於是波旬告諸女言我欲與汝俱還天宮
時惡魔怨告天女曰汝等可來今欲與汝俱還天宮
曰曰以我等與此居士樂法之樂我等甚樂 非復樂欲樂也
諸女言諸女言 以我等與此居士有法樂我等甚樂 不復樂五欲樂也
諸女答言惡魔汝去 我等不復與汝俱還 所以者何汝以我等施此居士云何更得與汝等還我等今者樂法苑樂 不樂欲樂汝可獨還
波旬言可捨居士此諸玉女 已其所有施於彼者是為菩薩
魔言居士可捨此女 一切所有施於彼者 是為菩薩
時惡魔怨白無垢稱唯大居士 可捨此女 一切所有心不耽著而惠施者 是為菩薩摩訶薩也
維摩詰言 我已捨矣汝便將去使一切人遵承法行所願皆得
維摩詰言 我已捨矣汝便將去令一切眾生得法願具足
無垢稱言 吾以捨矣汝可將去當令汝等一切有情法願滿足
諸玉女即作禮而問言我當云何止於魔天
於是諸女問維摩詰我等云何止於魔宮
時諸天女禮無垢稱 而問之言唯大居士 我等諸女還至魔宮云何修行
維摩詰言 諸姊 有天名曰無盡常開法門 當從彼受何謂無盡開法門者 譬如一燈燃百千燈冥者皆明 明終不盡如是諸姊 夫一菩薩以道開導百千菩薩其道意者終不盡耗而復增益於是功德不以導彼彼故而有盡耗是故名曰無盡常開法門汝等當從其受 魔界無數天子玉女 未有可此道意如汝等者 於如來為有返復法為一切人說已
維摩詰言 諸姊有法門名無盡燈 汝等當學無盡燈者 譬如一燈燃百千燈冥者皆明 明終不盡如是諸姊 夫一菩薩開導百千眾生 令發阿耨多羅三藐三菩提心於其道意亦不滅盡隨所說法而自增益一切善法是名無盡燈也汝等雖住魔宮 以是無盡燈 令無數天子天女發阿耨多羅三藐三菩提心者為報佛恩亦大饒益一切眾生
無垢稱言 諸姊當知 有妙法門名無盡燈 汝等當學天女復問 云何名為無盡燈耶 答言 諸姊 譬如一燈然百千燈暝者皆明明終不盡亦無退減如是諸姊 夫一菩薩勸發建立百千俱胝那庾多眾 趣求無上正等菩提而此菩薩菩提之心 終無有盡亦無退減轉更增益如是為他方便善巧宣說正法 於諸善法轉更增長 終無有盡亦無退減諸姊當知 此妙法門名無盡燈汝等當學 雖住魔宮當勸無量天子天女發菩提心汝等即名知如來恩真實酬報亦是饒益一切有情
魔眷屬皆去維摩詰所感動如是世尊 故我不任詣彼問疾
爾時天女 頭面禮維摩詰足 隨魔還宮忽然不現世尊 維摩詰有如是自在神力智慧辯才故我不任詣彼問疾
是諸天女恭敬頂禮無垢稱足 (時無垢稱 捨先制持惡魔神力 令)惡魔怨與諸眷屬忽然不現還於本宮世尊 是無垢稱有如是等自在神力智慧辯才變現說法故我不任詣彼問疾
佛告長者子善見汝行詣維摩詰問疾
佛告長者子善德汝行詣維摩詰問疾
爾時世尊告長者子蘇達多言汝應往詣無垢稱所問安其疾
善見白佛言 我不堪任詣彼問疾所以者何憶念我昔在諸父舍 盛祀大祀至于七日
善德白佛言 世尊我不堪任詣彼問疾所以者何憶念我昔自於父舍設大施會供養一切沙門婆羅門及諸外道貧窮下賤孤獨乞人期滿七日
時蘇達多白言 世尊 我不堪任詣彼問疾所以者何憶念我昔自於父舍 七日七夜作大祠會供養一切沙門婆羅門及諸外道貧窮下賤孤獨乞人而此大祠期滿七日
時維摩詰來入祠壇 謂我言長者子 不當祀祠如眾人祠當祀法祠何用是思欲祠為
時維摩詰來入會中 謂我言長者子 夫大施會不當如汝所設當為法施之會何用是財施會為
時無垢稱來入會中而謂我言唯長者子 夫祠會者不應如汝今此所設汝今應設法施祠會何用如是財施祠為
我問何如為法之祠祀
我言 居士 何謂法施之會
我言 居士 何等名為法施祠會
維摩詰言
答曰
彼答我言
其為祠者無本行故敬待眾人 是則法祠為之奈何謂為佛事不斷慈為人事不斷悲為法事不斷喜為慧力不斷護
法施會者 無前無後一時供養一切眾生 是名法施之會曰何謂也謂以菩提起於慈心以救眾生 起大悲心以持正法起於喜心以攝智慧行於捨心
法施祠者無前無後 一時供養一切有情 是名圓滿法施祠會其事云何謂以無上菩提行相 引發大慈以諸有情解脫行相 引發大悲以諸有情隨喜行相 引發大喜以攝正法攝智行相 引發大捨
為布施不斷檀戒化人不斷律知非我不斷忍身意行不斷精進惟道事不斷禪思為博聞不斷智慧
以攝慳貪起檀波羅蜜以化犯戒起尸羅波羅蜜以無我法起羼提波羅蜜以離身心相起毘梨耶波羅蜜以菩提相起禪波羅蜜以一切智起般若波羅蜜
以善寂靜調伏行相 引發布施波羅蜜多以化犯禁有情行相 引發淨戒波羅蜜多以一切法無我行相 引發堪忍波羅蜜多以善遠離身心行相 引發精進波羅蜜多以其最勝覺支行相 引發靜慮波羅蜜多以聞一切智智行相 引發般若波羅蜜多
若無施不斷惟空行俗數中不斷無想在所墮生不斷無願
教化眾生而起於空不捨有為法而起無相示現受生而起無作
以化一切眾生行相 引發修空以治一切有為行相 引修無相以故作意受生行相 引修無願
護持正法不斷力行以恩會人不斷壽命知人如如不斷謙敬堅其德本不斷命財為六思念不斷其念行六堅法不斷學意修正受不斷淨命行好喜不斷習真斷意不生不斷愚人為沙門不斷正性善諷受不斷聞德山澤受法不斷閑居念生佛慧不斷宴坐為一切勞不斷賢者 行地
護持正法起方便力以度眾生起四攝法以敬事一切起除慢法於身命財起三堅法於六念中 起思念法於六和敬起質直心正行善法起於淨命心淨歡喜起近賢聖不憎惡人起調伏心以出家法起於深心以如說行起於多聞以無諍法起空閑處趣向佛慧起於宴坐解眾生縛起修行地
以善攝受正法行相 引發大力以善修習攝事行相引發命根以如一切有情僕隸敬事行相 引發無慢以不堅實貿易一切堅實行相 引發證得堅身命財以其六種隨念行相 引發正念以修淨妙諸法行相 引發意樂以勤修習正行行相 引發淨命以淨歡喜親近行相 引發親近承事聖賢以不憎恚非聖行相 引調伏心以善清淨出家行相 引發清淨增上意樂以常修習中道行相 引發方便善巧多聞以無諍法通達行相 引發常居阿練若處以正趣求佛智行相 引發宴坐以正息除一切有情煩惱行相 引發善修瑜伽師地
嚴飾相及佛國不斷分部福行隨眾人行而為說法不斷分部智慧
以具相好及淨佛土起福德業知一切眾生心念如應說法起於智業知一切法不取不捨 入一相門起於慧業斷一切煩惱一切障礙一切不善法起一切善業
以具相好成熟有情莊嚴清淨佛土行相 引發廣大妙福資糧以知一切有情心行隨其所應說法行相 引發廣大妙智資糧以於諸法無取無捨一正理門悟入行相 引發廣大妙慧資糧以斷一切煩惱習氣諸不善法障礙行相 引發證得一切善法
一切智覺一切善法具足不斷 以道品正法懷來一切
以得一切智慧一切善法 起於一切助佛道法
以隨覺悟一切智智一切善法資糧行相 引發證行一切所修菩提分法
是為法之祠祀菩薩立法祠者 為得祠祀 最偶之福為世間上當其世尊說是法時 梵志眾中二百婆羅門發無上正真道意
如是善男子 是為法施之會若菩薩住是法施會者 為大施主 亦為一切世間福田世尊 維摩詰說是法時 婆羅門眾中二百人皆發阿耨多羅三藐三菩提心
汝善男子 如是名為法施祠會若諸菩薩安住如是法施祠會 名大施主 普為世間天人供養世尊 彼大居士說此法時 梵志眾中二百梵志 皆發無上正等覺心
我時甚自雅奇 得與正士高行者會 便解頸百千珠瓔 以上之不肯取我言取是而有所悅自可
我時心得清淨歎未曾有 稽首禮維摩詰足 即解瓔珞價直百千 以上之不肯取我言居士 願必納受隨意所與
我於爾時歎未曾有得淨歡喜 恭敬頂禮彼大士足 解寶瓔珞價直百千 慇懃奉施彼不肯取我言大士 哀愍我故願必納受 若自不須心所信處隨意施與
念昔者維摩詰乃取珠瓔 分作兩分仍如祠舍 持一分與諸下劣國中貧者又持一分奉彼頭波變如來至真等正覺并見其眾及國土 頭波變(漢言固受)其國名炎氣皆見珠瓔懸彼國上 變成彼佛珠交露棚
維摩詰乃受瓔珞分作二分持一分施此會中一最下乞人持一分奉彼難勝如來一切眾會皆見光明國土難勝如來又見珠瓔在彼佛上變成四柱寶臺四面嚴飾不相障蔽
時無垢稱 乃受瓔珞分作二分一分施此大祠會中最可厭毀貧賤乞人一分奉彼難勝如來以神通力令諸大眾皆見他方陽焰世界難勝如來又見所施一分珠瓔 在彼佛上成妙寶臺 四方四臺等分間飾 種種莊嚴甚可愛樂
既見是化 又聞其言如是仁人施者得近如來 而上達嚫不以想 施貧亦等無若干念有大悲意不望其報惠此法祠為具足已
時維摩詰 現神變已作是言若施主等心施一最下乞人 猶如如來福田之相無所分別等于大悲不求果報是則名曰具足法施
現如是等神變事已 復作是言若有施主以平等心 施此會中最下乞人 猶如如來福田之想 無所分別其心平 等大慈大悲普施一切不求果報是名圓滿法施祠祀
國中貧人見此變化聞彼佛語皆發無上正真道意故我不任詣彼問疾
城中一最下乞人 見是神力聞其所說皆發阿耨多羅三藐三菩提心故我不任詣彼問疾
時此乞人見彼神變聞其所說得不退轉增上意樂 便發無上正等覺心世尊 彼大居士具如是等自在神變無礙辯才故我不任詣彼問疾如是世尊一一別告諸大菩薩 令往居士無垢稱所問安其疾
如是一切菩薩 各稱其所說不任詣彼
如是諸菩薩各各向佛說其本緣 稱述維摩詰所言 皆曰不任詣彼問疾
是諸菩薩各各向佛說其本緣 讚述大士無垢稱言 皆曰不任詣彼問疾

維摩詰經卷上
說無垢稱經卷第二
維摩詰所說經諸法言品第五
文殊師利問疾品第五
問疾品第五
佛復告文殊師利(漢言濡首)汝詣維摩詰問疾
爾時佛告文殊師利汝行詣維摩詰問疾
爾時佛告妙吉祥言汝今應詣無垢稱所慰問其疾
文殊師利白佛言 世尊 彼維摩詰雖優婆塞入深法要其德至淳以辯才立智不可稱一切菩薩法式悉聞諸佛藏處無不得入進御眾魔降之以德務行權慧非徒戲食然猶復求依佛住者欲於其中開度十方
文殊師利白佛言 世尊 彼上人者難為詶對深達實相善說法要辯才無滯智慧無礙一切菩薩法式悉知諸佛祕藏無不得入降伏眾魔遊戲神通其慧方便皆已得度雖然當承佛聖旨詣彼問疾
時妙吉祥白言 世尊 彼大士者難為酬對深入法門善能辯說住妙辯才覺慧無礙一切菩薩所為事業皆已成辦諸大菩薩及諸如來祕密之處悉能隨入善攝眾魔巧便無礙巧便無礙已到最勝無二無雜 法界所行究竟彼岸能於一相莊嚴法界 說無邊相莊嚴法門了達一切有情根行善能遊戲最勝神通 到大智慧巧方便趣已得一切問答決擇無畏自在非諸下劣言辯詞鋒所能抗對雖然我當承佛威神詣彼問疾若當至彼隨己力能與其談論
於是眾菩薩大弟子釋梵四天王皆念今得文殊師利與維摩詰二人共談 不亦具足大道說哉即時八千菩薩五百弟子百千天人 同意欲行於是文殊師利 與諸菩薩大弟子及諸天人眷屬圍遶 俱入維耶離大城
於是眾中諸菩薩大弟子釋梵四天王等咸作是念今二大士文殊師利維摩詰共談 必說妙法即時八千菩薩五百聲聞 百千天人皆欲隨從於是文殊師利與諸菩薩大弟子眾及諸天人恭敬圍繞入毘耶離大城
於是眾中有諸菩薩及大弟子釋梵護世諸天子等 咸作是念今二菩薩皆具甚深廣大勝解 若相抗論決定宣說微妙法教我等今者 為聞法故亦應相率隨從詣彼是時眾中八千菩薩五百聲聞 無量百千釋梵護世諸天子等 為聞法故皆請隨往時妙吉祥 與諸菩薩大弟子眾釋梵護世及諸天子 咸起恭敬頂禮世尊 前後圍繞出菴羅林詣廣嚴城 至無垢稱所欲問其疾
長者維摩詰心念今文殊師利與大眾俱來吾將立空室合座為一座 以疾而臥
爾時長者維摩詰心念今文殊師利與大眾俱來即以神力空其室內除去所有及諸侍者唯置一床以疾而臥
時無垢稱心作是念今妙吉祥與諸大眾俱來問疾我今應以己之神力空其室內除去一切床座資具及諸侍者衛門人等唯置一床現疾而臥時無垢稱作是念已 應時即以大神通力 令其室空除諸所有 唯置一床現疾而臥
文殊師利既入其舍見其室空除去所有更寢一床維摩詰言 勞乎文殊師利 不面在昔辱來相見
文殊師利既入其舍見其室空無諸所有獨寢一床時維摩詰言 善來文殊師利 不來相而來 不見相而見
時妙吉祥與諸大眾俱入其舍但見室空無諸資具門人侍者唯無垢稱獨寢一床時無垢稱見妙吉祥 唱言善來 不來而來 不見而見 不聞而聞
文殊師利言
文殊師利言 如是居士若來已更不來若去已更不去所以者何來者無所從來去者無所至所可見者更不可見
妙吉祥言 如是居士若已來者不可復來若已去者不可復去所以者何非已來者可施設來非已去者可施設去其已見者不可復見其已聞者不可復聞
如何居士忍斯種作疾寧有損不至增乎世尊慇懃致問無量興起輕利遊步強耶
且置是事 居士 是疾寧可忍不療治有損不至增乎世尊慇懃致問無量
且置是事 居士所苦寧可忍不 命可濟不 界可調不病可療不 可令是疾不至增乎世尊慇懃致問無量居士此病少得痊不 動止氣力稍得安不
居士是病何所正立其生久如當何時滅
居士 是疾何所因起其生久如當云何滅
今此病源從何而起其生久如當云何滅
維摩詰言是生久矣 從癡有愛則我病生用一切人病是故我病若一切人得不病者 則我病滅所以者何欲建立眾人故 菩薩入生死為之病使一切人皆得離病 則菩薩無復病
維摩詰言從癡有愛則我病生以一切眾生病是故我病若一切眾生病滅則我病滅所以者何菩薩為眾生故入生死 有生死則有病若眾生得離病者 則菩薩無復病
無垢稱言如諸有情無明有愛生來既久 我今此病生亦復爾 遠從前際生死以來有情既病我即隨病有情若愈我亦隨愈所以者何一切菩薩依諸有情久流生死 由依生死便即有病若諸有情得離疾苦 則諸菩薩無復有病
譬如長者有一子得疾以其病故父母諸父為之生疾其子病愈父母亦愈菩薩如是 於一切人愛之若子彼人病我則病 彼不病則不病又言 菩薩病何所立菩薩病者以大悲立
譬如長者唯有一子其子得病父母亦病若子病愈父母亦愈菩薩如是 於諸眾生愛之若子眾生病則菩薩病 眾生病愈菩薩亦愈又言 是疾何所因起菩薩病者以大悲起
譬如世間長者居士 唯有一子心極憐愛 見常歡喜無時暫捨 其子若病父母亦病若子病愈父母亦愈菩薩如是 愍諸有情猶如一子有情若病菩薩亦病 有情病愈菩薩亦愈又言 是病何所因起菩薩疾者從大悲起
文殊師利言 何以空無供養
文殊師利言 居士 此室何以空無侍者
妙吉祥言 居士 此室何以都空復無侍者
維摩詰言 諸佛土與此舍皆空如空
維摩詰言 諸佛國土亦復皆空
無垢稱言 一切佛土亦復皆空
又問 何謂為空
又問 以何為空
問何以空
答曰 空於空
答曰 以空空
答以空空
又問 解一為空
又問 空何用空
又問 此空為是誰空
答曰 空無與之為空空
答曰 以無分別空故空
答曰 此空無分別空
又問 空復誰為
又問 空可分別耶
又問 空性可分別耶
答曰 思想者也 彼亦為空
答曰 分別亦空
答曰 此能分別亦空所以者何空性不可分別為空
又問 空者當於何求
又問 空當於何求
又問 此空當於何求
答曰 空者當於六十二見中求
答曰 當於六十二見中求
答曰 此空當於六十二見中求
又問 六十二見當於何求
又問 六十二見當於何求
又問 六十二見當於何求
答曰 當於如來解脫中求
答曰 當於諸佛解脫中求
答曰 當於諸佛解脫中求
又問 如來解脫者當於何求
又問 諸佛解脫當於何求
又問 諸佛解脫當於何求
答曰 當於眾人意行中求又仁所問何無供養一切眾魔皆是吾養 彼諸轉者亦吾養也所以者何魔行者受生死生死者則菩薩養彼轉者受諸見菩薩於諸見不傾動
答曰 當於一切眾生心行中求又仁所問何無侍者一切眾魔及諸外道皆吾侍也所以者何眾魔者樂生死菩薩於生死而不捨外道者樂諸見菩薩於諸見而不動No chinese
答曰 當於一切有情心行中求又仁所問何無侍者一切魔怨及諸外道皆吾侍也所以者何一切魔怨欣讚生死(一切外道欣讚諸見 )菩薩於中皆不厭棄一切外道欣讚諸見 (菩薩於中皆不厭棄 )菩薩於中皆不厭棄是故魔怨及諸外道皆吾侍者
文殊師利言 居士所疾為何等類
文殊師利言 居士所疾 為何等相
妙吉祥言 居士此病為何等相
答曰 仁者我病不現不可見
維摩詰言 我病無形不可見
答曰 我病都無色相亦不可見
又問 云何是病與身合意合乎
又問 此病身合耶心合耶
又問 此病為身相應為心相應
答曰 我病身合者身為地意合者意為幻法
答曰 非身合身相離故亦非心合心如幻故
答曰 我病非身相應身相離故亦身相應如影像故非心相應心相離故 亦心相應如幻化故
又問 四種地種水種火種風種何等種病
又問 地大水大火大風大 於此四大何大之病
又問 地界水火風界 於此四界何界之病
答曰答曰 是種者一切人所習也
答曰是病非地大亦不離地大 水火風大亦復如是而眾生病從四大起 以其有病是故我病
答曰諸有情身皆四大起 以彼有病是故我病然此之病非即四界 界性離故
云何文殊師利 菩薩觀諸疾意 又以何習於有疾菩薩
爾時文殊師利問維摩詰言 菩薩應云何慰喻有疾菩薩
無垢稱言 菩薩應云何慰喻有疾菩薩令其歡喜
文殊師利言 於非常身不以泥洹常現不婬在身有苦 不以泥洹安而喜之現於非身為眾人導身之空寂不以永寂為現本作恒悲彼疾不自計疾以識宿命導利人物而無所惑念善本修淨命不望彼常精進為醫王滅眾病是為菩薩能與疾者相習
維摩詰言 說身無常不說厭離於身說身有苦不說樂於涅槃說身無我而說教導眾生說身空寂不說畢竟寂滅說悔先罪而不說入於過去 以己之疾愍於彼疾當識宿世無數劫苦當念饒益一切眾生憶所修福念於淨命勿生憂惱常起精進當作醫王療治眾病菩薩應如是慰喻有疾菩薩令其歡喜
妙吉祥言 示身無常而不勸厭離於身示身有苦而不勸樂於涅槃示身無我而勸成熟有情示身空寂而不勸修畢竟寂滅示悔先罪而不說罪有移轉勸以己疾愍諸有情令除彼疾勸念前際所受眾苦饒益有情勸憶所修無量善本令修淨命勸勿驚怖精勤堅勇勸發弘願作大醫王療諸有情 身心眾病令永寂滅菩薩應如是慰喻有疾菩薩令其歡喜
文殊師利 又問 何謂菩薩有疾其意不亂
文殊師利言 居士 有疾菩薩云何調伏其心
妙吉祥言 有疾菩薩云何調伏其心
維摩詰言 菩薩疾者 意知是前未近之罪住欲處故 是病皆為不誠之思在眾勞故又問 疾者自於其法都不可得所以者何如是病者但倚四大 又此諸大為都無主是所倚亦無我是病無我專著兩無專著 得病本者必知精進無我人想 為起法相身為法數法起則起法滅則滅法轉轉不相念不相知起者不言我起滅者不言我滅
維摩詰言 有疾菩薩應作是念今我此病皆從前世妄想顛倒諸煩惱生無有實法誰受病者所以者何四大合故假名為身 四大無主身亦無我又此病起皆由著我是故於我不應生著 既知病本即除我想及眾生想 當起法想(應作是念 )但以眾法合成此身起唯法起滅唯法滅又此法者各不相知起時不言我起滅時不言我滅
無垢稱言 有疾菩薩應作是念今我此病皆從前際虛妄顛倒分別煩惱所起業生身中都無一法真實 是誰可得而受此病所以者何四大和合假名為身 大中無主身亦無我此病若起要由執我是中不應妄生我執 當了此執是病根本由此因緣 應除一切有情我想安住法想(應作是念 )眾法和合共成此身生滅流轉生唯法生滅唯法滅如是諸法展轉相續 互不相知竟無思念生時不言我生滅時不言我滅
知法想者 將養其意而無所住若以法想受報大止已離病者我不為是何謂斷病謂我作非我作悉斷何謂是我作非我作斷謂己自無欲何謂己自無欲謂內無習行何謂內無習行謂等不動不可動何謂為等謂我等泥洹等所以者何此二皆空何名為空所言為空二者如是凡聖道成皆從平等病亦不異
彼有疾菩薩為滅法想 當作是念此法想者亦是顛倒顛倒者是即大患我應離之云何為離離我我所云何離我我所謂離二法云何離二法謂不念內外諸法行於平等云何平等為我等涅槃等所以者何我及涅槃此二皆空以何為空但以名字故空如此二法無決定性得是平等無有餘病 唯有空病空病亦空
有疾菩薩應正了知如是法想我此法想即是顛倒夫法想者 即是大患我應除滅亦當除滅一切有情如是大患云何能除如是大患謂當除滅我我所執云何能除我我所執謂離二法云何離二法謂內法外法畢竟不行云何二法畢竟不行謂觀平等無動無搖無所觀察云何平等謂我涅槃二俱平等所以者何二性空故此二既無誰復為空但以名字假說為空此二不實平等見已無有餘病 唯有空病應觀如是空病亦空所以者何 如是空病畢竟空故
何謂所受亦空謂已曉了不覺諸痛 不盡於痛以取證際如是二者為諸痛 長一切惡道已竟 近一切人興大悲哀吾為眾人作自省法 觀以除其病
是有疾菩薩以無所受而受諸受未具佛法亦不滅受而取證也設身有苦念惡趣眾生起大悲心我既調伏亦當調伏一切眾生 但除其病
有疾菩薩應無所受而受諸受若於佛法未得圓滿 不應滅受而有所證應離能受所受諸法 若苦觸身應愍險趣一切有情 發趣大悲除彼眾苦有疾菩薩應作是念 既除己疾亦當除去有情諸疾 如是除去自他疾時
而不除法亦不除其本病所生 知其根本而為說法何謂為本謂始未然未熾然者則病之本何謂不然於三界而不然其不然何用知 謂止心謂止心止心者以不得也 非不然也何以不得二見不得 謂內見外見是無所得此文殊師利 為疾菩薩其意不亂 雖有老死菩薩覺之若不如是 己所修治為無惠利譬如勝怨乃可為勇如是兼除老死苦者 菩薩之謂也
而不除法為斷病本而教導之何謂病本謂有攀緣從有攀緣則為病本何所攀緣謂之三界云何斷攀緣以無所得若無所得則無攀緣何謂無所得謂離二見 何謂二見 謂內見外見是無所得文殊師利 是為有疾菩薩調伏其心 為斷老病死苦是菩薩菩提若不如是己所修治為無慧利譬如勝怨乃可為勇如是兼除老病死者菩薩之謂也
無有少法而可除者應正觀察疾起因緣 速令除滅為說正法何等名為疾之因緣謂有緣慮諸有緣慮 皆是疾因 有緣慮者皆有疾故何所緣慮謂緣三界云何應知如是緣慮謂正了達此有緣慮都無所得若無所得則無緣慮云何絕緣慮謂不緣二見 何等二見 謂內見外見 若無二見則無所得既無所得緣慮都絕 緣慮絕故則無有疾 若自無疾則能斷滅有情之疾又妙吉祥 有疾菩薩應如是調伏其心 (唯菩薩菩提 )能斷一切老病死苦唯菩薩菩提 (能斷一切老病死苦 )若不如是己所勤修即為虛棄譬如有人能勝怨敵乃名勇健若能如是永斷一切老病死苦 乃名菩薩
菩薩若病當作是觀如我此病非真非有亦是眾人非真非有已觀如是不墮妄見 以興大悲彼必來者為斷其勞 以合道意為彼大悲所以者何菩薩墮妄見 其大悲者有數出生不墮妄見 大悲菩薩不以數生彼生為脫 為脫所墮為脫出生 為脫受身 能為彼人說佛說法是其誓也如佛言曰 其自安身不解彼縛 不得是處而自安身 又解彼縛斯得是處故曰已脫菩薩其行不縛
彼有疾菩薩應復作是念如我此病非真非有眾生病亦非真非有作是觀時 於諸眾生若起愛見大悲即應捨離所以者何(菩薩斷除客塵煩惱而起大悲 )愛見悲者則於生死有疲厭心菩薩斷除客塵煩惱而起大悲 (愛見悲者則於生死有疲厭心 )在在所生不為愛見之所覆也所生無縛能為眾生說法解縛如佛所說 若自有縛能解彼縛無有是處若自無縛 能解彼縛斯有是處是故菩薩不應起縛
又妙吉祥 有疾菩薩應自觀察如我此病非真非有一切有情所有諸病 亦非真非有如是觀時不應以此愛見纏心於諸有情發起大悲唯應為斷客塵煩惱於諸有情發起大悲所以者何菩薩若以愛見纏心 於諸有情發起大悲 即於生死而有疲厭若為斷除客塵煩惱 於諸有情發起大悲 即於生死無有疲厭菩薩如是為諸有情 處在生死能無疲厭 不為愛見纏繞其心以無愛見纏繞心故 即於生死無有繫縛 以於生死無繫縛故即得解脫以於生死得解脫故即便有力宣說妙法 令諸有情遠離繫縛證得解脫世尊依此密意說言 若自有縛能解他縛無有是處若自解縛能解他縛斯有是處是故菩薩應求解脫離諸繫縛
何謂縛何謂解(菩薩禪定以縛)諸我以道縛我菩薩禪定以縛(諸我以道縛我 )縛者菩薩以善權生五道解彼受菩薩無權執智縛行權執智解智不執權縛智而執權解
何謂縛何謂解(貪著禪味是菩薩縛 )以方便生是菩薩解貪著禪味是菩薩縛 (以方便生是菩薩解 )又無方便慧縛有方便慧解無慧方便縛有慧方便解
又妙吉祥 何等名為菩薩繫縛 何等名為菩薩解脫(若諸菩薩味著所修靜慮解脫等持等至 是則名為菩薩繫縛 )若諸菩薩以巧方便攝諸有生無所貪著 是則名為菩薩解脫若諸菩薩味著所修靜慮解脫等持等至 是則名為菩薩繫縛 (若諸菩薩以巧方便攝諸有生無所貪著 是則名為菩薩解脫 )若無方便善攝妙慧 是名繫縛若有方便善攝妙慧 是名解脫
彼何謂無權執智縛謂以空無相不願之法生不治相及佛國以化人是無權執智之縛也何謂行權執智解謂修相及佛國開化人 而曉空無相不願之法生是行權執智之解也何謂智不執權縛謂以見行勞望受 立修行一切德善之本是智不執權之縛也何謂智而執權解謂斷諸見行勞望之受 以殖眾德之本 而分布此道是智而執權之解也
何謂無方便慧縛(謂菩薩以愛見心 莊嚴佛土成就眾生 )於空無相無作法中而自調伏謂菩薩以愛見心 莊嚴佛土成就眾生 (於空無相無作法中而自調伏 )是名無方便慧縛何謂有方便慧解謂不以愛見心莊嚴佛土成就眾生 於空無相無作法中 以自調伏而不疲厭是名有方便慧解何謂無慧方便縛謂菩薩住貪欲瞋恚邪見等諸煩惱 而植眾德本是名無慧方便縛何謂有慧方便解謂離諸貪欲瞋恚邪見等諸煩惱 而植眾德本 迴向阿耨多羅三藐三菩提是名有慧方便解
云何菩薩無有方便善攝妙慧名為繫縛謂諸菩薩以空無相無願之法而自調伏不以相好瑩飾其身 莊嚴佛土成熟有情此諸菩薩無有方便善攝妙慧 名為繫縛云何菩薩有巧方便善攝妙慧名為解脫謂諸菩薩以空無相無願之法調伏其心 觀察諸法有相無相修習作證復以相好瑩飾其身 莊嚴佛土成熟有情此諸菩薩有巧方便善攝妙慧 名為解脫云何菩薩無有方便善攝妙慧名為繫縛謂諸菩薩安住諸見一切煩惱纏縛隨眠修諸善本 而不迴向正等菩提深生執著此諸菩薩無巧方便善攝妙慧 名為繫縛云何菩薩有巧方便善攝妙慧名為解脫謂諸菩薩遠離諸見一切煩惱纏縛隨眠修諸善本 而能迴向正等菩提不生執著此諸菩薩有巧方便善攝妙慧 名為解脫
彼有疾菩薩已如是下此法設身有病 觀其無常為苦為空為非身 是為智慧又身所受不以斷惡生死善利人民心合乎道 是為權行又若身病知異同意 彼過非新則觀其故 是為智慧假使身病不以都滅 所當起者是為權行
文殊師利 彼有疾菩薩應如是觀諸法又復觀身無常苦空非我 是名為慧雖身有疾常在生死饒益一切而不厭倦 是名方便又復觀身身不離病病不離身 是病是身非新非故 是名為慧設身有疾而不永滅 是名方便
又妙吉祥 有疾菩薩應觀諸法身之與疾悉皆無常苦空無我 是名為慧雖身有疾常在生死饒益有情曾無厭倦 是名方便又觀身心及與諸疾展轉相依無始流轉生滅無間非新非故 是名為慧不求身心及與諸疾畢竟寂滅 是名方便
是文殊師利 為疾菩薩其意不亂 亦不高住所以者何若高住者是愚人法以卑住者是弟子法故菩薩住不高不卑於其中無所處 是菩薩行
文殊師利 有疾菩薩應如是調伏其心不住其中 亦復不住不調伏心所以者何若住不調伏心是愚人法若住調伏心是聲聞法是故菩薩不當住於調伏不調伏心離此二法是菩薩行
又妙吉祥 有疾菩薩應如是調伏其心不應安住調伏不調伏心所以者何若住不調伏心 是凡愚法若住調伏心是聲聞法是故菩薩於此二邊俱不安住是則名為菩薩所行
不凡夫行不賢夫行 是菩薩行在生死行不為污行 是菩薩行觀泥洹行不依泥洹 是菩薩行行於四魔過諸魔行 是菩薩行博學慧行無不知時之行 是菩薩行於四諦行不以諦知行 是菩薩行觀無生行不謂難至 是菩薩行在緣起行於諸見而無欲 是菩薩行在諸人眾無勞望行 是菩薩行在閑居行不盡身意 是菩薩行於三界行不壞法情 是菩薩行為空無行一切眾事清德皆行 是菩薩行行六度無極為眾人意行而度無極 是菩薩行行六神通不盡漏行 是菩薩行受道之行不興小道 是菩薩行以止觀知魔行 不滅跡行 是菩薩行於弟子緣一覺所不應不現行 不為毀佛法行 是菩薩行
(在於生死不為污行 住於涅槃不永滅度 是菩薩行 )非凡夫行非賢聖行 是菩薩行在於生死不為污行 (住於涅槃不永滅度 是菩薩行 非凡夫行非賢聖行 是菩薩行 )(在於生死不為污行 )住於涅槃不永滅度 是菩薩行 (非凡夫行非賢聖行 是菩薩行 )非垢行非淨行 是菩薩行雖過魔行 而現降眾魔 是菩薩行求一切智無非時求 是菩薩行雖觀諸法不生而不入正位 是菩薩行雖觀十二緣起而入諸邪見 是菩薩行雖攝一切眾生而不愛著 是菩薩行雖樂遠離而不依身心盡 是菩薩行雖行三界而不壞法性 是菩薩行雖行於空而植眾德本 是菩薩行雖行無相而度眾生 是菩薩行雖行無作而現受身 是菩薩行雖行無起而起一切善行 是菩薩行雖行六波羅蜜而遍知眾生心心數法 是菩薩行雖行六通而不盡漏 是菩薩行雖行四無量心而不貪著生於梵世 是菩薩行雖行禪定解脫三昧而不隨禪生 是菩薩行雖行四念處而不永離身受心法 是菩薩行雖行四正勤而不捨身心精進 是菩薩行雖行四如意足而得自在神通 是菩薩行雖行五根而分別眾生諸根利鈍 是菩薩行雖行五力而樂求佛十力 是菩薩行雖行七覺分而分別佛之智慧 是菩薩行雖行八聖道而樂行無量佛道 是菩薩行雖行止觀助道之法而不畢竟墮於寂滅 是菩薩行雖行諸法不生不滅而以相好莊嚴其身 是菩薩行雖現聲聞辟支佛威儀而不捨佛法 是菩薩行雖隨諸法究竟淨相而隨所應為現其身 是菩薩行雖觀諸佛國土永寂如空而現種種清淨佛土 是菩薩行雖得佛道轉于法輪入於涅槃而不捨於菩薩之道 是菩薩行
若於是處非凡所行 非聖所行 是則名為菩薩所行若處觀察生死所行 而無一切煩惱所行 是則名為菩薩所行若處觀察涅槃所行 而不畢竟寂滅所行 是則名為菩薩所行若處示現四魔所行 而越一切魔事所行 是則名為菩薩所行若求一切智智所行 而不非時證智所行 是則名為菩薩所行若求四諦妙智所行 而不非時證諦所行 是則名為菩薩所行若正觀察內證所行 而故攝受生死所行 是則名為菩薩所行若行一切緣起所行 而能遠離見趣所行 是則名為菩薩所行若行一切有情諸法相離所行 而無煩惱隨眠所行 是則名為菩薩所行 若正觀察無生所行 而不墮聲聞正性所行 是則名為菩薩所行若攝一切有情所行 而無煩惱隨眠所行 是則名為菩薩所行若正欣樂遠離所行 而不求身心盡滅所行 是則名為菩薩所行若樂觀察三界所行 而不壞亂法界所行 是則名為菩薩所行若樂觀察空性所行 而求一切功德所行 是則名為菩薩所行若樂觀察無相所行 而求度脫有情所行 是則名為菩薩所行若樂觀察無願所行 而能示現有趣所行 是則名為菩薩所行若樂遊履無作所行 而常起作一切善根無替所行 是則名為菩薩所行若樂遊履六度所行 而不趣向一切有情心行妙智彼岸所行 是則名為菩薩所行若樂遊履六通所行 而不趣證漏盡所行 是則名為菩薩所行若樂建立諸法所行 而不攀緣邪道所行 是則名為菩薩所行若樂觀察慈悲喜捨無量所行 而不求生梵世所行 是則名為菩薩所行若樂觀察六念所行 而不隨生諸漏所行 是則名為菩薩所行若樂觀察非障所行 而不希求雜染所行 是則名為菩薩所行若樂觀察靜慮解脫等持等至諸定所行 而能不隨諸定勢力受生所行 是則名為菩薩所行若樂遊履念住所行 而不樂求身受心法遠離所行 是則名為菩薩所行若樂遊履正斷所行 而不見善及與不善二種所行 是則名為菩薩所行若樂遊履神足所行 而無功用變現自在神足所行 是則名為菩薩所行若樂遊履五根所行 而不分別一切有情諸根勝劣妙智所行 是則名為菩薩所行若樂安立五力所行 而求如來十力所行 是則名為菩薩所行若樂安立七等覺支圓滿所行 不求佛法差別妙智善巧所行 是則名為菩薩所行若樂安立八聖道支圓滿所行 而不厭背邪道所行 是則名為菩薩所行若求止觀資糧所行 不墮畢竟寂滅所行 是則名為菩薩所行若樂觀察無生滅相諸法所行 而以相好莊嚴其身成滿種種佛事所行 是則名為菩薩所行若樂示現聲聞獨覺威儀所行 而不棄捨一切佛法緣慮所行 是則名為菩薩所行若隨諸法究竟清淨本性常寂妙定所行 非不隨順一切有情種種所樂威儀所行 是則名為菩薩所行若樂觀察一切佛土其性空寂無成無壞如空所行 非不示現種種功德 莊嚴佛土饒益一切有情所行 是則名為菩薩所行若樂示現一切佛法轉於法輪入大涅槃佛事所行 非不修行諸菩薩行差別所行 是則名為菩薩所行
說是語時八千天人 發無上正真道意 文殊師利童子甚悅
說是語時文殊師利所將大眾 其中八千天子皆發阿耨多羅三藐三菩提心
說是一切菩薩所行希有事時 是妙吉祥 所將眾中八億天子聞所說法 皆於無上正等菩提 發心趣向




維摩詰所說經不思議品第六
說無垢稱經不思議品第六
賢者舍利弗 心念無床座 是菩薩大弟子當於何坐
爾時舍利弗 (見此室中無有床座 )作是念見此室中無有床座 (作是念 )斯諸菩薩大弟子眾當於何坐
時舍利子 (見此室中無有床座 )竊作是念見此室中無有床座 (竊作是念 )此諸菩薩及大聲聞 當於何坐
維摩詰知其意 即謂言云何賢者為法來耶 求床座也
長者維摩詰知其意 語舍利弗言云何仁者 為法來耶求床座耶
時無垢稱 知舍利子心之所念 便即語言唯舍利子 為法來耶求床坐耶
舍利弗言 居士 我為法來非利所安維摩詰言 唯賢者其利法者不貪軀命何況床座唯舍利弗 夫利法者非有色痛想行 識求非有陰種諸入之求非有欲色無色之求唯舍利弗 夫求法者 不著佛求不著法求不著眾求
舍利弗言 我為法來非為床座維摩詰言 唯舍利弗 夫求法者不貪軀命何況床座夫求法者 非有色受想行識之求非有界入之求非有欲色無色之求唯舍利弗 夫求法者 不著佛求不著法求不著眾求
舍利子言 我為法來非為床座無垢稱言 唯舍利子 諸求法者不顧身命何況床座又舍利子 諸求法者不求色蘊乃至識蘊諸求法者不求眼界乃至意識界 諸求法者不求眼處乃至法處諸求法者不求欲界色無色界又舍利子 諸求法者不求佛執及法僧執
又舍利弗 夫求法者 無知苦求無斷習求無造盡證惟道之求所以者何法無放逸有放逸法當知苦習當為盡證以惟致道 斯求法者無放逸之求也法舍利弗 無有塵離婬塵其染污者即為在邊斯求法者無婬樂之求也法舍利弗 無有疆界在疆界者則有分數 斯求法者無疆界之求也法無不淨在不淨者於法有取有放 斯求法者無取放之求也
夫求法者 無見苦求無斷集求無造盡證修道之求所以者何法無戲論若言我當見苦斷集證滅修道 是則戲論非求法也唯舍利弗 法名寂滅若行生滅是求生滅非求法也法名無染若染於法乃至涅槃是則染著非求法也法無行處若行於法是則行處非求法也法無取捨若取捨法是則取捨非求法也
諸求法者不求知苦斷集證滅及與修道所以者何法無戲論若謂我當知苦斷集證滅修道即是戲論 非謂求法又舍利子 諸求法者不求於生不求於滅 所以者何法名寂靜及近寂靜若行生滅是求生滅 非謂求法非求遠離諸求法者不求貪染 所以者何法無貪染離諸貪染若於諸法乃至涅槃少有貪染是求貪染非謂求法又舍利子 諸求法者不求境界 所以者何法非境界若數一切境界所行 是求境界非謂求法又舍利子 諸求法者不求取捨 所以者何法無取捨若取捨法是求取捨非謂求法又舍利子 諸求法者不求攝藏 所以者何
法無巢窟有法者則為有窟 斯求法者無窟倚之求也法無有想在占想者則為堅識 斯求法者無占想之求也法無有漏在流法者為一切近 斯求法者無一切之求也法無見聞無念無知於法有見聞念知者 則為已別 斯求法者為無見聞之求也
法無處所若著處所 是則著處非求法也法名無相若隨相識是則求相非求法也法不可住若住於法是則住法非求法也法不可見聞覺知若行見聞覺知 是則見聞覺知非求法也
法無攝藏若樂攝藏是求攝藏非謂求法又舍利子 諸求法者不求法相 所以者何法名無相若隨相識即是求相非謂求法又舍利子 諸求法者不共法住 所以者何法無所住若與法住即是求住非謂求法又舍利子 諸求法者不求見聞及與覺知 所以者何法不可見聞覺知若行見聞覺知是求見聞覺知非謂求法又舍利子 諸求法者不求有為 所以者何
是故舍利弗 求法者一切法唯無求也說是語時 五百天人諸法法眼生維摩詰所說經不思議品第六
法名無為若行有為是求有為非求法也是故舍利弗 若求法者 於一切法應無所求說是語時 五百天子於諸法中得法眼淨
法名無為離有為性若行有為是求有為非謂求法是故舍利子 若欲求法於一切法應無所求說是法時 五百天子遠塵離垢 於諸法中得法眼淨
於是維摩詰 問文殊師利仁者遊於無量無數佛國億百那術何等佛土為一切持一切有好師子之座文殊師利言有 族姓子 東方去此佛國度如三十六恒沙等剎 其世界名須彌幡其佛號須彌燈王如來至真等正覺 今現在其佛身八萬四千由延佛師子座六萬八千由延其菩薩身四萬二千由延須彌幡國有八百四十萬師子之座彼國如來為一切持 其師子座為一切嚴
爾時長者維摩詰問文殊師利仁者 遊於無量千萬億阿僧祇國何等佛土有好上妙功德成就師子之座文殊師利言居士 東方度三十六恒河沙國有世界 名須彌相其佛號須彌燈王 今現在彼佛身長八萬四千由旬其師子座高八萬四千由旬嚴飾第一
時無垢稱問妙吉祥仁者曾遊十方世界無量無數百千俱胝諸佛國土何等佛土有好上妙具足功德大師子座妙吉祥言東方去此過三十六殑伽沙等諸佛國土 有佛世界 名曰山幢彼土如來號山燈王 今正現在安隱住持其佛身長八十四億踰膳那量其師子座高六十八億踰膳那量彼菩薩身長四十二億踰膳那量其師子座高三十四億踰膳那量居士當知 彼土如來師子之座 最為殊妙具諸功德
於是維摩詰則如其像三昧正受現神足應時彼佛須彌燈王如來 遣三萬二千師子座高廣淨好昔所希見昔所希見 一切弟子菩薩諸天釋梵四天王來入維摩詰舍見其室極廣大 悉苞容三萬二千師子座 所立處不迫迮於維耶離城無所罣礙於佛所止及四天處無所罣礙悉見如故若前不減
於是長者維摩詰現神通力即時彼佛遣三萬二千師子座高廣嚴淨來入維摩詰室 諸菩薩大弟子釋梵四天王等昔所未見其室廣博悉皆包容三萬二千師子座 無所妨礙於毘耶離城及閻浮提四天下 亦不迫迮悉見如故
時無垢稱 攝念入定發起如是自在神通即時東方山幢世界山燈王佛 遣三十二億大師子座高廣嚴淨甚可愛樂乘空來入無垢稱室 此諸菩薩及大聲聞 釋梵護世諸天子等 昔所未見先亦未聞其室欻然廣博嚴淨 悉能苞容三十二億師子之座不相妨礙廣嚴大城及贍部洲四大洲等諸世界中城邑聚落國土王都 天龍藥叉阿素洛等所住宮殿亦不迫迮悉見如本前後無異
維摩詰言文殊師利 就師子座與諸菩薩上人俱坐 當自立身如彼座像
爾時維摩詰語文殊師利就師子座 與諸菩薩上人俱坐 當自立身如彼座像
時無垢稱語妙吉祥就師子座 與諸菩薩及大聲聞 如所敷設俱可就座 當自變身稱師子座
其得神通菩薩即自變形 為四萬二千由延 坐師子座其邊菩薩大弟子皆不能昇
其得神通菩薩即自變形 為四萬二千由旬坐師子座諸新發意菩薩及大弟子皆不能昇
其得神通諸大菩薩 各自變身為四十二億踰膳那量 昇師子座端嚴而坐其新學菩薩皆不能昇師子之座時無垢稱為說法要 令彼一切得五神通 即以神力各自變身 為四十二億踰膳那量 昇師子座端嚴而坐 其中復有諸大聲聞 皆不能昇師子之座
維摩詰言唯舍利弗就師子座
爾時維摩詰語舍利弗就師子座
時無垢稱語舍利子仁者云何不昇此座
舍利弗言 族姓子 此座為高廣吾不能昇
舍利弗言 居士 此座高廣吾不能昇
舍利子言 此座高廣吾不能昇
維摩詰言 賢者 為須彌燈王如來作禮然後可坐
維摩詰言 唯舍利弗 為須彌燈王如來作禮乃可得坐
無垢稱言 唯舍利子 宜應禮敬山燈王佛請加神力方可得坐
於是邊菩薩大弟子 即為須彌燈王如來作禮便得坐師子座
於是新發意菩薩及大弟子 即為須彌燈王如來作禮便得坐師子座
時大聲聞咸即禮敬山燈王佛請加神力便即能昇師子之座端嚴而坐
舍利弗言未曾有也 族姓子 如是小室乃容受此高廣之座於維耶離城無所罣礙於佛所止及四天處無所罣礙 於諸國邑天龍神宮亦無罣礙
舍利弗言居士未曾有也 如是小室乃容受此高廣之座於毘耶離城無所妨礙又於閻浮提聚落城邑及四天下諸天龍王鬼神宮殿 亦不迫迮
舍利子言甚奇居士 如此小室乃能容受爾所百千高廣嚴淨師子之座 不相妨礙廣嚴大城及贍部洲四大洲等 諸世界中城邑聚落國土王都 天龍藥叉阿素洛等所有宮殿 亦不迫迮悉見如本前後無異
維摩詰言唯然舍利弗 諸如來諸菩薩有八不思議門得知此門者 以須彌之高廣入芥子中無所增減 因現儀式使四天王與忉利天不知誰內我著此而異人者見須彌入芥子是為入不思議疆界之門也
維摩詰言唯舍利弗 諸佛菩薩有解脫名不可思議若菩薩住是解脫者 以須彌之高廣內芥子中無所增減 須彌山王本相如故而四天王忉利諸天 不覺不知己之所入唯應度者乃見須彌入芥子中是名住不思議解脫法門
無垢稱言唯舍利子 諸佛如來應正等覺及不退菩薩 有解脫名不可思議若住如是不可思議解脫菩薩 妙高山王高廣如是 能以神力內芥子中而令芥子形量不增 妙高山王形量不減 雖現如是神通作用而不令彼四大天王三十三天知見我等何往何入唯令所餘睹神通力調伏之者知見妙高入乎芥子如是安住不可思議解脫菩薩 方便善巧智力所入 不可思議解脫境界 非諸聲聞獨覺所測
又舍利弗 立不思議門菩薩者 以四大海水入一毛孔不嬈魚鱉黿鼉水性之屬不使龍鬼神阿須倫迦留羅知我何入因喻儀式 其於眾生無所嬈害
又以四大海水入一毛孔不嬈魚鱉黿鼉水性之屬 而彼大海本相如故諸龍鬼神阿修羅等不覺不知己之所入於此眾生亦無所嬈
又舍利子 若住如是不可思議解脫菩薩 四大海水深廣如是 能以神力內一毛孔而令毛孔形量不增 四大海水形量不減 雖現如是神通作用(而不令彼諸龍藥叉阿素洛等知見我等何往何入 )亦不令彼魚鱉黿鼉及餘種種水族生類諸龍神等一切有情憂怖惱害而不令彼諸龍藥叉阿素洛等知見我等何往何入 (亦不令彼魚鱉黿鼉及餘種種水族生類諸龍神等一切有情憂怖惱害 )唯令所餘睹神通力調伏之者知見如是四大海水入於毛孔 如是安住不可思議解脫菩薩 方便善巧智力所入 不可思議解脫境界非諸聲聞獨覺所測
又舍利弗 於是三千世界如佛所斷以右掌排置恒沙佛國而人不知誰安我往又引還復故處都不使人有往來想因而現儀
又舍利弗 住不可思議解脫菩薩 斷取三千大千世界 如陶家輪著右掌中 擲過恒河沙世界之外其中眾生不覺不知己之所往又復還置本處都不使人有往來想而此世界本相如故
又舍利子 若住如是不可思議解脫菩薩 如是三千大千世界形量廣大 能以神力方便斷取置右掌中 如陶家輪速疾旋轉 擲置他方殑伽沙等世界之外(又復持來還置本處 而令世界無所增減 雖現如是神通作用 )而不令彼居住有情 知見我等何去何還又復持來還置本處 (而令世界無所增減 雖現如是神通作用 而不令彼居住有情 知見我等何去何還 )都不令其生往來想亦無惱害 唯令所餘睹神通力調伏之者 知見世界有去有來 如是安住不可思議解脫菩薩 方便善巧智力所入 不可思議解脫境界 非諸聲聞獨覺所測
又舍利弗 有無量人生死奉律立不思議門菩薩者 為奉律人現七夜為劫壽 人信知謂劫過 不知是七夜也
又舍利弗 或有眾生樂久住世而可度者菩薩即延七日以為一劫 令彼眾生謂之一劫或有眾生不樂久住而可度者 菩薩即促一劫以為七日 令彼眾生謂之七日
又舍利子 若住如是不可思議解脫菩薩 或諸有情宜見生死多時相續而令調伏 或諸有情宜見生死少時相續而令調伏能以神力隨彼所宜 或延七日以為一劫 令彼有情謂經一劫或促一劫以為七日 令彼有情謂經七日 各隨所見而令調伏雖現如是神通作用 而不令彼所化有情覺知如是時分延促 唯令所餘睹神通力調伏之者覺知延促 如是安住不可思議解脫菩薩 方便善巧智力所入 不可思議解脫境界非諸聲聞獨覺所測
又舍利弗 立不思議門菩薩者 現諸剎好以為一剎立一切人置其右掌 順化其意與遊諸剎令如日現不震一國從是禮事十方諸佛 又令一切人從一毛孔見十方諸日月星像十方陰冥皆隨入門既無所害
又舍利弗 住不可思議解脫菩薩 以一切佛土嚴飾之事 集在一國示於眾生又菩薩以一佛土眾生置之右掌飛到十方遍示一切而不動本處又舍利弗十方眾生供養諸佛之具 菩薩於一毛孔皆令得見又十方國土所有日月星宿 於一毛孔普使見之又舍利弗 十方世界所有諸風 菩薩悉能吸著口中而身無損外諸樹木亦不摧折
又舍利子 若住如是不可思議解脫菩薩 能以神力 集一切佛功德莊嚴清淨世界 置一佛土示諸有情又以神力 取一佛土一切有情置之右掌 乘意勢通遍到十方 普示一切諸佛國土雖到十方一切佛土 住一佛國而不移轉又以神力 從一毛孔現出一切上妙供具 遍歷十方一切世界 供養諸佛菩薩聲聞又以神力 於一毛孔普現十方一切世界所有日月星辰色像又以神力 乃至十方一切世界大風輪等 吸置口中而身無損一切世界草木叢林 雖遇此風竟無搖動
又使佛國所有不減一切曠然各得修行又能蹶取下方恒沙等剎舉置殊異無數佛土若接頹坎安措地
又十方世界劫盡燒時 以一切火內於腹中火事如故而不為害又於下方過恒河沙等諸佛世界取一佛土舉著上方 過恒河沙無數世界如持鍼鋒舉一棗葉而無所嬈
又以神力 十方世界所有佛土劫盡燒時 總一切火內置腹中雖此火勢熾焰不息 而於其身都無損害又以神力 過於下方無量俱胝殑伽沙等諸佛世界舉一佛土擲置上方 過於俱胝殑伽沙等諸佛世界一佛土中如以針鋒舉小棗葉擲置餘方都無所損 雖現如是神通作用 而無緣者不見不知 於諸有情竟無惱害 唯令一切睹神通力調伏之者便見是事 如是安住不可思議解脫菩薩 方便善巧智力所入 不可思議解脫境界 非諸聲聞獨覺所測
又立不思議門菩薩者 (為一切人故 如佛像色貌立以立之 如緣一覺像色貌立以立之 如弟子像色貌立以立之 或如釋如梵)如轉輪王像色貌立以立之(又立不思議門菩薩者 為一切人故 )如佛像色貌立以立之 如緣一覺像色貌立以立之 如弟子像色貌立以立之 或如釋如梵(如轉輪王像色貌立以立之 )
又舍利弗 住不可思議解脫菩薩 能以神通(現作佛身 或現辟支佛身 或現聲聞身 或現帝釋身 或現梵王身 或現世主身 )或現轉輪王身(又舍利弗 住不可思議解脫菩薩 能以神通)現作佛身 或現辟支佛身 或現聲聞身 或現帝釋身 或現梵王身 或現世主身 (或現轉輪王身 )
又舍利子 若住如是不可思議解脫菩薩 能以神力 現作(佛身種種色像 或現獨覺及諸聲聞種種色像 或現菩薩種種色像 諸相隨好具足莊嚴 或復現作梵王帝釋四大天王)轉輪王等一切有情種種色像(又舍利子 若住如是不可思議解脫菩薩 能以神力 現作)佛身種種色像 或現獨覺及諸聲聞種種色像 或現菩薩種種色像 諸相隨好具足莊嚴 或復現作梵王帝釋四大天王(轉輪王等一切有情種種色像 )或以神力 變諸有情令作佛身及諸菩薩聲聞獨覺釋梵護世轉輪王等種種色像
隨十方語言音聲上中下之所願 一切以佛柔軟音響而誘立之為出佛語無常苦空非身之聲以如事說諸佛法言出是輩聲
又十方世界所有眾聲 上中下音皆能變之令作佛聲演出無常苦空無我之音及十方諸佛所說種種之法 皆於其中 普令得聞
或以神力 轉變十方一切有情上中下品音聲差別 皆作佛聲第一微妙從此佛聲演出無常苦空無我究竟涅槃寂靜義等言詞差別 乃至一切諸佛菩薩聲聞獨覺 說法音聲皆於中出乃至十方諸佛說法所有一切名句文身音聲差別 皆從如是佛聲中出 普令一切有情得聞 隨乘差別悉皆調伏 或以神力 普於十方隨諸有情言音差別 如其所應出種種聲演說妙法 令諸有情各得利益

舍利弗 我今略說菩薩不可思議解脫之力若廣說者窮劫不盡
唯舍利子 我今略說安住如是不可思議解脫菩薩 方便善巧智力所入 不可思議解脫境界若我廣說 或經一劫或一劫餘 或復過此 智慧辯才終不可盡如我智慧辯才無盡 安住如是不可思議解脫菩薩 方便善巧智力所入 不可思議解脫境界亦不可盡 以無量故
於是耆年大迦葉 聞說菩薩不思議門 謂舍利弗言譬如賢者 於凡人前現眾名香 非彼所見則不能知為若此也 今諸弟子聞是語者 可一時見不思議作其誰聞此不思議門 不發無上正真道者於此賢者 吾等何為永絕其根 於此大乘已如敗種一切弟子聞是說者當以悲泣曉喻一切三千世界其諸菩薩可悅預喜 如是說當頂受若曉了不思議門者 一切魔眾無如之何大迦葉說是語時 三萬二千天人皆發無上正真道意
是時大迦葉 聞說菩薩不可思議解脫法門 歎未曾有 謂舍利弗譬如有人於盲者前現眾色像非彼所見一切聲聞聞是不可思議解脫法門 不能解了為若此也智者聞是 其誰不發阿耨多羅三藐三菩提心我等何為永絕其根 於此大乘已如敗種一切聲聞聞是不可思議解脫法門皆應號泣聲震三千大千世界一切菩薩應大欣慶頂受此法若有菩薩信解不可思議解脫法門者 一切魔眾無如之何大迦葉說是語時 三萬二千天子皆發阿耨多羅三藐三菩提心
爾時尊者大迦葉波 聞說安住不可思議解脫菩薩不可思議解脫神力 歎未曾有 便語尊者舍利子言譬如有人對生盲者 雖現種種差別色像 而彼盲者都不能見如是一切聲聞獨覺 皆若生盲無殊勝眼 聞說安住不可思議解脫菩薩所現難思解脫神力乃至一事亦不能了誰有智者男子女人 聞說如是不可思議解脫神力 不發無上正等覺心我等今者 於此大乘如燋敗種永絕其根復何所作我等一切聲聞獨覺 聞說如是不思議解脫神力皆應號泣聲震三千大千世界一切菩薩聞說如是不可思議解脫神力 皆應欣慶頂戴受持 如王太子受灌頂位生長堅固信解勢力若有菩薩聞說如是不可思議解脫神力 堅固信解 一切魔王及諸魔眾 於此菩薩無所能為當於尊者大迦葉波說是語時 眾中三萬二千天子皆發無上正等覺心
維摩詰 報大迦葉言唯然賢者 十方無量無央數魔 魔怪賢者悉行恐怖立不思議門菩薩者 常解度人 魔之所為十方無量 或從菩薩求索手足耳鼻頭眼髓腦血肉肌體妻子男女眷屬 及求國城墟聚財穀金銀明月珠玉珊瑚珍寶衣裘飲食一切所有 皆從求索 立不思議門菩薩者 能以善權為諸菩薩方便示現堅固其性所以者何菩薩者 當上及不可使凡民逼迫之也
爾時維摩詰語大迦葉仁者 十方無量阿僧祇世界中作魔王者多是住不可思議解脫菩薩 以方便力教化眾生現作魔王又迦葉 十方無量菩薩 或有人從乞手足耳鼻頭目髓腦血肉皮骨聚落城邑妻子奴婢象馬車乘金銀琉璃車磲馬瑙珊瑚琥珀真珠珂貝衣裘飲食如此乞者多是住不可思議解脫菩薩 以方便力而往試之令其堅固所以者何住不可思議解脫菩薩 有威德力故現行逼迫 示諸眾生如是難事凡夫下劣無有力勢 不能如是逼迫菩薩
時無垢稱即語尊者迦葉波言十方無量無數世界作魔王者多是安住不可思議解脫菩薩 方便善巧現作魔王 為欲成熟諸有情故大迦葉波 十方無量無數世界一切菩薩 諸有來求手足耳鼻頭目髓腦血肉筋骨一切支體妻妾男女奴婢親屬 村城聚落國邑王都四大洲等 種種王位財穀珍寶金銀真珠珊瑚螺貝吠琉璃等諸莊嚴具房舍床座衣服飲食湯藥資產象馬輦輿 大小諸船器仗軍眾如是一切逼迫菩薩而求乞者 多是安住不可思議解脫菩薩 以巧方便現為斯事試驗菩薩 令其了知意樂堅固所以者何增上勇猛諸大菩薩 為欲饒益諸有情故 示現如是難為大事凡夫下劣無復勢力 不能如是逼迫菩薩為此乞求大迦葉波 譬如螢火終無威力映蔽日輪如是凡夫及下劣位 無復勢力逼迫菩薩為此乞求
譬如迦葉 龍象蹴踏非驢所堪為若此也 其餘菩薩莫能為菩薩忍逼猶如此立不思議門菩薩入權慧力者也
譬如龍象蹴踏非驢所堪是名住不可思議解脫菩薩智慧方便之門
大迦葉波 譬如龍象現威鬥戰非驢所堪 唯有龍象能與龍象為斯戰諍如是凡夫及下劣位 無有勢力逼迫菩薩唯有菩薩 能與菩薩共相逼迫是名安住不可思議解脫菩薩方便善巧智力所入不可思議解脫境界
維摩詰經卷上維摩詰經卷下

說此法時 八千菩薩 得入菩薩方便善巧智力所入不可思議解脫境界說無垢稱經卷第四
觀人物品第七
維摩詰所說經觀眾生品第七
觀有情品第七
於是文殊師利問維摩詰言菩薩何以觀察人物答曰 譬如幻者見幻事相 菩薩觀人物為若此
爾時文殊師利問維摩詰言菩薩云何觀於眾生維摩詰言 譬如幻師見所幻人 菩薩觀眾生為若此
時妙吉祥 問無垢稱云何菩薩觀諸有情無垢稱言 譬如幻師觀所幻事 如是菩薩 應正觀察一切有情
譬如達士見水中月菩薩觀人物為若此譬如明鏡見其面像菩薩觀人物為若此取要言之 如熱時之焰disorder, see above如呼聲之響如空中之霧如地水火風空如諸情同等如無像之像如真人斷三垢如溝港見自身如如來諸所有如所見諸色像如得盡定無身不身如空中之鳥無跡如蟲蚤之根自然如夢所見已寤如未生塵如真人現菩薩觀人物為若此也
如智者見水中月如鏡中見其面像如熱時焰disorder, see above如呼聲響如空中雲如水聚沫如水上泡如芭蕉堅如電久住如第五大如第六陰如第七情如十三入 如十九界 菩薩觀眾生為若此如無色界色如焦穀牙如須陀洹身見如阿那含入胎如阿羅漢三毒如得忍菩薩貪恚毀禁如佛煩惱習如盲者見色如入滅盡定出入息如空中鳥跡如石女兒如化人起煩惱如夢所見已寤(如滅度者受身 )如無煙之火如滅度者受身 (如無煙之火 )菩薩觀眾生為若此
又妙吉祥 如有智人 觀水中月觀鏡中像觀陽焰水disorder, see above觀呼聲響觀虛空中雲城臺閣觀水聚沫所有前際觀水浮泡或起或滅觀芭蕉心所有堅實觀第五大觀第六蘊觀第七根觀十三處 觀十九界觀無色界眾色影像觀燋敗種所出牙莖觀龜毛等所作衣服觀天沒者受欲戲樂觀預流果所起分別薩迦耶見觀一來果受第三有觀不還果入母胎藏觀阿羅漢貪瞋癡毒觀得忍菩薩慳吝犯戒恚害等心觀諸如來習氣相續觀生盲者睹見眾色觀住滅定有出入息觀虛空中所有鳥跡觀半擇迦根有勢用觀石女兒所有作業觀佛所化起諸結縛 觀諸畢竟不生煩惱觀夢悟已夢中所見觀不生火有所焚燒觀阿羅漢後有相續如是菩薩 應正觀察一切有情所以者何 諸法本空真實無我無有情故
文殊師利曰 如是觀者何以行慈
文殊師利言 若菩薩作是觀者云何行慈
妙吉祥言 若諸菩薩 如是觀察一切有情云何於彼修於大慈
答曰 如是觀人人物為幻 知法亦然 而為說法以慈修止止而慈者為無所起行不嬈慈以無瑕穢行等之慈等于三塗行無諍慈無所止處行不二慈內外無習行不怒慈為都成就行牢強慈強若金剛莫能沮壞行清白慈內性已淨行平等慈平若虛空行如來慈如本隨覺行佛之慈覺諸凡人行自然慈以自覺正行道之慈同其所味行無比慈能卻眾惡行大悲慈導以大乘行不視慈其視如空行布施慈無所遺忘行戒以慈與惡戒眼行忍以慈彼我皆護行精進慈荷負眾人行一心慈思所當念行智慧慈而以知時行善權慈一切現聞行不諂慈意淨無求行不飾慈心無所著行不我慈無復惡意行安慰慈至于得佛為立大安菩薩之慈 為若此也
維摩詰言 菩薩作是觀已自念 我當為眾生說如斯法是即真實慈也行寂滅慈無所生故行不熱慈無煩惱故行等之慈等三世故行無諍慈無所起故行不二慈內外不合故行不壞慈畢竟盡故行堅固慈心無毀故行清淨慈諸法性淨故行無邊慈如虛空故行阿羅漢慈破結賊故行菩薩慈安眾生故行如來慈得如相故行佛之慈覺眾生故行自然慈無因得故行菩提慈等一味故行無等慈斷諸愛故行大悲慈導以大乘故行無厭慈觀空無我故行法施慈無遺惜故行持戒慈化毀禁故行忍辱慈護彼我故行精進慈荷負眾生故行禪定慈不受味故行智慧慈無不知時故行方便慈一切示現故行無隱慈直心清淨故行深心慈無雜行故行無誑慈不虛假故行安樂慈令得佛樂故菩薩之慈為若此也
無垢稱言 菩薩如是觀有情已自念我當為諸有情說如斯法令其解了是名真實修於大慈與諸有情究竟安樂如是菩薩修寂滅慈無諸取故修無熱慈離煩惱故修如實慈三世等故修不違慈無等起故修無二慈離內外故修無壞慈畢竟住故修堅固慈增上意樂如金剛故修清淨慈本性淨故修平等慈等虛空故修阿羅漢慈永害結賊故修獨覺慈不待師資故修菩薩慈成熟有情無休息故修如來慈隨覺諸法真如性故修佛之慈覺悟睡夢諸有情故修自然慈任運等覺諸法性故修菩提慈等一味故修無偏慈愛憎斷故修大悲慈 顯大乘故修無諍慈觀無我故 修無厭慈觀性空故修法施慈離師捲故修淨戒慈成熟犯戒諸有情故修堪忍慈隨護自他令無損故修精進慈荷負有情利樂事故修靜慮慈無愛味故修般若慈於一切時現知法故修方便慈於一切門普示現故修妙願慈無量大願所引發故 修大力慈能辦一切廣大事故 修若那慈了知一切法性相故 修神通慈不壞一切法性相故 修攝事慈方便攝益諸有情故 修無著慈無礙染故修無詐慈意樂淨故修無諂慈加行淨故修無誑慈不虛假故(修無誑慈不虛假故 )修深心慈離瑕穢故修無誑慈不虛假故 (修深心慈離瑕穢故 )修安樂慈建立諸佛安樂事故唯妙吉祥 是名菩薩修於大慈
文殊師利又問 何謂為悲
文殊師利又問 何謂為悲
妙吉祥言 云何菩薩修於大悲
曰所造德本修辯為人
答曰 菩薩所作功德 皆與一切眾生共之
無垢稱言 所有造作增長善根 悉皆棄捨施諸有情一切無吝是名菩薩修於大悲
何謂為喜
何謂為喜
妙吉祥言 云何菩薩修於大喜
曰所以施眾而無悔
答曰 有所饒益歡喜無悔
無垢稱言 於諸有情作饒益事歡喜無悔 是名菩薩修於大喜
何謂為護
何謂為捨
妙吉祥言 云何菩薩修於大捨
曰兼利之
答曰 所作福祐無所悕望
無垢稱言 平等饒益不望果報 是名菩薩修於大捨
又問 生死為畏 菩薩何以御之
文殊師利又問 生死有畏菩薩當何所依
妙吉祥言 若諸菩薩怖畏生死當何所依
曰生死畏者 菩薩以聖大之意為之作御
維摩詰言 菩薩於生死畏中 當依如來功德之力
無垢稱言 若諸菩薩怖畏生死 常正依住諸佛大我
又問 欲建聖大當何所立
文殊師利又問 菩薩欲依如來功德之力 當於何住
又問 菩薩欲住大我 當云何住
曰建聖大者必等一切
答曰 菩薩欲依如來功德力者 當住
曰欲住大我 當於一切有情平等



而度眾生
度脫一切眾生
解脫中住
又問 欲度眾生當何除解
又問 欲度眾生當何所除
又問 欲令一切有情解脫 當何所除
曰度眾生者解其勞塵
答曰 欲度眾生除其煩惱
曰欲令一切有情解脫 除其煩惱
又問 既解勞塵當復何應
又問 欲除煩惱當何所行
又問 欲除一切有情煩惱 當何所修
曰已解勞塵當應自然
答曰 當行正念
曰欲除一切有情煩惱 當修如理觀察作意
又問 何所施行而應自然
又問 云何行於正念
又問 欲修如理觀察作意 當云何修
曰不起不滅是應自然
答曰 當行不生不滅
曰欲修如理觀察作意 當修諸法不生不滅
又問何等不起何等不滅
又問 何法不生何法不滅
又問 何法不生何法不滅
曰不善不起善者不滅
答曰 不善不生善法不滅
曰不善不生善法不滅
又問 善不善孰為本
又問 善不善孰為本
又問 善不善法孰為本
曰善不善身為本
答曰身為本
曰以身為本
又問 身孰為本
又問 身孰為本
又問 身孰為本
曰欲貪為本
答曰 欲貪為本
曰欲貪為本
又問 欲貪孰為本
又問 欲貪孰為本
又問 欲貪孰為本
曰不誠之雜為本
答曰 虛妄分別為本
曰虛妄分別為本
又問 不誠之雜孰為本
又問 虛妄分別孰為本
又問 虛妄分別孰為本

答曰 顛倒想為本
曰倒想為本

又問 顛倒想孰為本
又問 倒想孰為本
曰不住為本
答曰 無住為本
曰無住為本

又問 無住孰為本
妙吉祥言 如是無住孰為其本無垢稱言 斯問非理 所以者何
如是仁者 不住之本無所為本從不住本立一切法
答曰 無住則無本 文殊師利從無住本立一切法
夫無住者 即無其本亦無所住由無其本無所住故 即能建立一切諸法
於是有天在其室止聞上人言現其天身即以天華散諸菩薩大弟子上華至諸菩薩即如應若持至大弟子即著不墮一切弟子神足舉華便不墮落
時維摩詰室有一天女見諸大人聞所說法便現其身即以天華散諸菩薩大弟子上華至諸菩薩即皆墮落至大弟子便著不墮一切弟子神力去華不能令去
時無垢稱 室中有一本住天女見諸大人聞所說法得未曾有踴躍歡喜便現其身即以天花散諸菩薩大聲聞眾時彼天花 至菩薩身即便墮落至大聲聞便著不墮時聲聞眾各欲去華 盡其神力皆不能去
天問舍利弗何故舉華曰不如應是以舉之天曰不然此華如應何為賢者謂之不應又如此華無應不應賢者自為應不應耳觀諸大人華不著身者 以一切棄應不應也譬如丈夫畏時非人得其便弟子畏生死故 色聲香味細滑得其便已離畏者一切五樂無能為也止處未斷華著身耳止處斷者華不著也
爾時天女問舍利弗何故去華答曰 此華不如法是以去之天曰勿謂此華為不如法所以者何是華無所分別仁者自生分別想耳若於佛法出家有所分別為不如法若無所分別是則如法觀諸菩薩華不著者已斷一切分別想故譬如人畏時非人得其便如是弟子畏生死故 色聲香味觸得其便也已離畏者一切五欲無能為也結習未盡華著身耳結習盡者華不著也
爾時天女 即問尊者舍利子言何故去華舍利子言 華不如法我故去之天女言止勿謂此華為不如法所以者何是華如法惟尊者等自不如法所以者何華無分別無異分別惟尊者等 自有分別有異分別於善說法毘奈耶中 諸出家者 若有分別 有異分別 則不如法若無分別無異分別 是則如法惟舍利子 觀諸菩薩華不著者 皆由永斷一切分別及異分別觀諸聲聞華著身者 皆由未斷一切分別及異分別 惟舍利子如人有畏時非人得其便如人有畏時非人得其便 若無所畏一切非人不得其便若畏生死業煩惱者 即為色聲香味觸等而得其便不畏生死業煩惱者 世間色聲香味觸等不得其便又舍利子 若煩惱習未永斷者華著其身若煩惱習已永斷者華不著也
舍利弗言天止此室其已久如
舍利弗言天止此室其已久如
舍利子言天止此室經今幾何
曰至於此久如耆年解脫
答曰 我止此室如耆年解脫
天女答言 我止此室 如舍利子所住解脫
又問 止此久耶
舍利弗言 止此久耶
舍利子言 天止此室如是久耶
曰耆年解脫亦何如久
天曰 耆年解脫亦何如久
天女復言 所住解脫亦何如久
舍利弗默而不答
舍利弗默然不答
時舍利子默然不答
天曰 如何耆舊大智而默
天曰 如何耆舊大智而默
天曰 尊者是大聲聞具大慧辯 得此小問默不見答
曰真解者無所言取 故吾於是不知所云
答曰 解脫者無所言說故吾於是不知所云
舍利子言 夫解脫者離諸名言 吾今於此竟知何說
天曰 若耆年案文言之 則一切如文解相何則解脫者 不內不外不從兩間得而文字亦無內外兩間之得是故賢者無以文字說解脫也所以者何一切諸法皆從等解
天曰 言說文字皆解脫相所以者何解脫者不內不外不在兩間文字亦不內不外不在兩間是故舍利弗 無離文字說解脫也所以者何一切諸法是解脫相
天曰 所說文字皆解脫相所以者何如此解脫非內非外 非離二種中間可得文字亦爾 非內非外非離二種中間可得是故無離文字說於解脫所以者何以其解脫與一切法其性平等
曰不復以不欲婬怒癡而解乎
舍利弗言 不復以離婬怒癡為解脫乎
舍利子言 豈不以離貪瞋癡等為解脫耶
天曰 甚慢者不用是說解如不樂慢婬怒癡者乃以是解
天曰 佛為增上慢人 說離婬怒癡為解脫耳若無增上慢者 佛說婬怒癡性即是解脫
天曰佛為諸增上慢者 說離一切貪瞋癡等以為解脫若為遠離增上慢者 即說一切貪瞋癡等本性解脫
舍利弗言善哉善哉天女 奚得以何為證辯乃如是
舍利弗言善哉善哉 天女 汝何所得以何為證辯乃如是
舍利子言善哉天女 汝何得證慧辯若斯
曰不我得不為證故辯如是若有得有證則於自然法律為甚慢矣
天曰 我無得無證故辯如是所以者何若有得有證者即於佛法為增上慢
天曰 我今無得無證慧辯如是若言我今有得有證即於善說法毘奈耶為增上慢
舍利弗問天 汝於三乘為何志求
舍利弗問天 汝於三乘為何志求
舍利子言 汝於三乘為何發趣天女答言 我於三乘並皆發趣 舍利子言 汝何密意作如是說
天曰 弟子行者乘弟子法緣一覺行眼見道意求大乘者自行大悲
天曰 以聲聞法化眾生故我為聲聞以因緣法化眾生故我為辟支佛以大悲法化眾生故我為大乘
天曰 我常宣說大乘令他聞故 我為聲聞自然現覺真法性故我為獨覺常不捨離大慈悲故 我為大乘又舍利子 我為化度求聲聞乘諸有情故 我為聲聞 我為化度求獨覺乘諸有情故 我為獨覺 我為化度求無上乘諸有情故 我為大乘
如入栴檀林者唯嗅栴檀不嗅他香如是賢者 在佛德香之室者 不樂弟子緣一覺香若天龍神釋梵四天王 得入此室聞斯正士講說法者 皆樂佛美德香 終不起欲樂香也 昔者菩薩發意出家十有二年吾止此室 不聞弟子緣一覺之雜言 但聞殊異菩薩雜語大慈大悲不可思議佛法積要
舍利弗 如人入瞻蔔林唯嗅瞻蔔不嗅餘香如是若入此室 但聞佛功德之香 不樂聞聲聞辟支佛功德香也舍利弗 其有釋梵四天王諸天龍鬼神等入此室者聞斯上人講說正法 皆樂佛功德之香發心而出舍利弗 吾止此室十有二年 初不聞說聲聞辟支佛法 但聞菩薩大慈大悲不可思議諸佛之法
又舍利子 譬如有人入瞻博迦林一切惟嗅瞻博迦香終無樂嗅草麻香等如是若有止此室者 惟樂大乘功德之香 終不樂於聲聞獨覺功德香等由此室中一切佛法功德妙香常所薰故又舍利子 諸有釋梵四大天王那伽藥叉及阿素洛 廣說乃至人非人等 入此室者皆為瞻仰如是大士及為親近禮敬供養聽聞大法 一切皆發大菩提心 皆持一切佛法功德妙香而出又舍利子 吾止此室十有二年 曾不聞說聲聞獨覺相應言論 惟聞大乘諸菩薩行大慈大悲不可思議諸佛妙法相應言論
又舍利弗 此室有八未曾有自然之法以現正化何謂八
舍利弗 此室常現八未曾有難得之法何等為八
又舍利子 此室常現八未曾有殊勝之法何等為八
此室晝夜照以智慧睹佛金光不以日月所照為樂是為一未曾有
此室常以金色光照晝夜無異不以日月所照為明是為一未曾有難得之法
謂舍利子 此室常有金色光明 周遍照曜晝夜無異不假日月所照為明是為一未曾有殊勝之法
此室入者在中而止 一切無復婬怒癡垢是為二未曾有
此室入者不為諸垢之所惱也是為二未曾有難得之法
又舍利子 此室常有一切世間人非人等 入此室已不為一切煩惱所害是為二未曾有殊勝之法
此室恒有釋梵四天王異剎菩薩來會不休是為三未曾有
此室常有釋梵四天王他方菩薩來會不絕是為三未曾有難得之法
又舍利子 此室常有一切釋梵四天王等 及餘世界諸大菩薩集會不空是為三未曾有殊勝之法
此室常聞講說道化六度無極不退之輪法語不廢是為四未曾有
此室常說六波羅蜜不退轉法是為四未曾有難得之法
又舍利子 此室常聞菩薩六種波羅蜜多不退法輪相應言論是為四未曾有殊勝之法
此室天人恒歌正樂絃出無量法化之聲是為五未曾有
此室常作天人第一之樂絃出無量法化之聲是為五未曾有難得之法
又舍利子 此室常作天人伎樂於諸樂中演出無量百千法音是為五未曾有殊勝之法
此室其中有四大藏眾寶積滿周窮濟乏求得無盡是為六未曾有
此室有四大藏眾寶積滿賙窮濟乏求得無盡是為六未曾有難得之法
又舍利子 此室常有四大寶藏 眾珍盈溢恒無有盡給施一切貧窮鰥寡孤獨無依乞求之者 皆令稱遂終不窮盡是為六未曾有殊勝之法
此室釋迦文阿閦佛 寶首 樂忻 寶月寶淨無量固受師子響慧作斯彼諸如來等 是正士念時說時 彼佛即為來來說佛行無不悅懌是為七未曾有
此室釋迦牟尼佛．阿彌陀佛．阿閦佛．寶德．寶炎．寶月．寶嚴．難勝．一切利成師子響．一切利成 如是等十方無量諸佛 是上人念時 即皆為來廣說諸佛秘要法藏說已還去是為七未曾有難得之法
又舍利子 此室常有釋迦牟尼如來無量壽如來難勝如來不動如來 寶勝如來 寶焰如來 寶月如來寶嚴如來難勝如來寶音聲如來一切義成如來師子吼如來如是等十方無量如來 若此大士發心祈請 應時即來廣為宣說一切如來祕要法門 說已還去是為七未曾有殊勝之法
此室清淨常見諸天名好宮室及一切佛嚴淨之土是為八未曾有自然之法
此室一切諸天嚴飾宮殿諸佛淨土皆於中現是為八未曾有難得之法
又舍利子 此室常現一切佛土功德莊嚴諸天宮殿眾妙綺飾是為八未曾有殊勝之法
如是賢者 此常見正誰已見此 當復捨學弟子法乎
舍利弗 此室常現八未曾有難得之法誰有見斯不思議事 而復樂於聲聞法乎
唯舍利子 此室常現八未曾有殊勝之法誰有見斯不思議事 而復發心樂求聲聞獨覺法乎
舍利弗問天 汝何以不轉女人身
舍利弗言 汝何以不轉女身
時舍利子問天女言 汝今何不轉此女身
天曰 滿十二歲 始以女人形求而得之夫女人相猶幻事也故女人為幻觀世如類而云何以轉女人身
天曰 我從十二年來 求女人相了不可得當何所轉譬如幻師化作幻女 若有人問若有人問何以不轉女身是人為正問不
天女答言 我居此室十有二年 求女人性了不可得當何所轉惟舍利子 譬如幻師化作幻女 若有問言汝今何不轉此女身為正問不
舍利弗言 觀諸有身皆無所成
舍利弗言 不也 幻無定相當何所轉
舍利子言 不也天女 幻既非實當何所轉
如是賢者 一切諸法亦無所成 奚為復問何轉女身
天曰一切諸法亦復如是無有定相 云何乃問不轉女身
天曰 如是諸法性相皆非真實 猶如幻化 云何乃問不轉女身
於是其天即以神足立舍利弗令如天像天自化身如舍利弗既現化而問曰云何賢者 轉為此女像
即時天女以神通力變舍利弗令如天女天自化身如舍利弗而問言何以不轉女身
即時天女以神通力變舍利子令如天女自變其身如舍利子而問之言尊者云何不轉女身
舍利弗以天女像而答曰不識吾何以轉成此女像也
舍利弗以天女像而答言我今不知何轉而變為女身
時舍利子 以天女像而答之言我今不知轉滅男身轉生女像
天曰 賢者 若能轉此女像則眾女人身可轉若其不女于女身亦不見者則眾女人雖女身為非女非見也又如佛言一切諸法非女非男
天曰 舍利弗 若能轉此女身則一切女人亦當能轉如舍利弗非女而現女身一切女人亦復如是 雖現女身而非女也是故佛說一切諸法非男非女
天女復言 尊者若能轉此女身一切女身亦當能轉如舍利子實非是女而現女身一切女身亦復如是 雖現女身而實非女世尊依此密意說言一切諸法非男非女
即時舍利弗身復如故天曰賢者 何緣作此女相
即時天女還攝神力舍利弗身還復如故天問舍利弗 女身色相今何所在
爾時天女作是語已 還攝神力各復本形問舍利子 尊者女身今何所在
曰吾不作非不作
舍利弗言 女身色相無在無不在
舍利子言 今我女身無在無變
天曰 如是賢者 諸法亦非作非不作夫不作非不作者佛所說也
天曰 一切諸法亦復如是 無在無不在夫無在無不在者佛所說也
天曰尊者 善哉善哉 一切諸法亦復如是 無在無變說一切法無在無變 是真佛語
舍利弗問天 汝沒此當於何生
舍利弗問天 汝於此沒當生何所
時舍利子問天女言 汝於此沒當生何所
天曰 佛化所生吾如彼生
天曰 佛化所生吾如彼生
天女答言 如來所化當所生處我當生彼
曰如佛化生非沒生也
曰佛化所生非沒生也
舍利子言 如來所化無沒無生云何而言當所生處
天曰 眾生猶然 亦不見其沒生者也
天曰 眾生猶然無沒生也
天曰尊者 諸法有情應知亦爾無沒無生云何問我當生何所
曰天久如能成無上正真道最正覺乎
舍利弗問天 汝久如當得阿耨多羅三藐三菩提
時舍利子問天女言 汝當久如證得無上正等菩提
曰久猶凡民之普得法 乃吾成最正覺
天曰 如舍利弗還為凡夫 我乃當成阿耨多羅三藐三菩提
天女答言 如舍利子還成異生具異生法 我證無上正等菩提久近亦爾
曰云何凡民之普得法者 無乃非處乎
舍利弗言 我作凡夫無有是處
舍利子言 無處無位 我當如是還成異生具異生法
天曰 其為無上最正覺者非有處也所以者何佛無所立故曰無所於最正覺者
天曰 我得阿耨多羅三藐三菩提亦無是處所以者何菩提無住處是故無有得者
天曰尊者 我亦如是無處無位當證無上正等菩提所以者何無上菩提無有住處是故亦無證菩提者
舍利弗言今諸佛最正覺及其已正覺與當正覺者 如江河沙皆謂何乎
舍利弗言今諸佛得阿耨多羅三藐三菩提 已得當得 如恒河沙 皆謂何乎
舍利子言若爾云何佛說諸佛如殑伽沙現證無上正等菩提已證當證
曰此以文數為讀者耳非謂道有去來今也夫三塗等且如賢者得道云何
天曰 皆以世俗文字數故說有三世非謂菩提有去來今天曰 舍利弗 汝得阿羅漢道耶
天曰尊者 皆是文字俗數語言 說有三世諸佛證得非謂菩提有去來今所以者何無上菩提超過三世又舍利子 汝已證得阿羅漢耶
曰所得者為不惑耳
曰無所得故而得
舍利子言 不得而得得無所得
天曰 如是賢者 吾成佛者 亦以為彼未正覺故
天曰 諸佛菩薩亦復如是 無所得故而得
天曰尊者 菩提亦爾 不證而證證無所證
爾時維摩詰 謂賢者舍利弗言是天已奉事九十二億佛 神通之智已解了所願普具法忍已得 已不退轉願行如言所欲能現
爾時維摩詰 語舍利弗是天女已曾供養九十二億佛已 能遊戲菩薩神通所願具足得無生忍住不退轉以本願故隨意能現教化眾生
時無垢稱 即語尊者舍利子言如是天女 已曾供養親近承事九十有二百千俱胝那庾多佛 已能遊戲神通智慧所願滿足得無生忍已於無上正等菩提永不退轉乘本願力如其所欲 隨所宜處成熟有情



維摩詰經如來種品第八
維摩詰所說經佛道品第八
說無垢稱經菩提分品第八
文殊師利問曰何謂族姓子 菩薩所至到處興有佛法
爾時文殊師利問維摩詰言菩薩云何通達佛道
時妙吉祥問無垢稱云何菩薩於諸佛法到究竟趣
維摩詰言 其來往周旋有智慧興有佛法
維摩詰言 若菩薩行於非道 是為通達佛道
無垢稱言 若諸菩薩行於非趣 乃於佛法到究竟趣
菩薩來往為之奈何
又問 云何菩薩行於非道
妙吉祥言 云何菩薩行於非趣
其至五無間處能使無諍怒至地獄處能使除冥塵至於畜生處則為除闇昧能使無慢求入餓鬼道一切以福隨次合會至無智處不與同歸能使知道在怒害處為現仁意不害眾生在憍處為現橋梁合聚度人在塵勞處為現都淨無有勞穢如在魔道則能使其覺知所緣在弟子道所未聞法令人得聞在緣一覺道能行大悲坐而化人入貧窶中則為施以無盡之財入鄙陋中為以威相嚴其種姓入異學中則使世間一切依附遍入諸道一切能為解說正要至泥洹道度脫生死如無絕已是為菩薩來往周旋所入諸道能有佛法
答曰 若菩薩行五無間而無惱恚至于地獄無諸罪垢至于畜生無有無明憍慢等過至于餓鬼而具足功德行色無色界道不以為勝示行貪欲離諸染著示行瞋恚於諸眾生無有恚閡示行愚癡而以智慧調伏其心示行慳貪而捨內外所有不惜身命示行毀禁而安住淨戒 乃至小罪猶懷大懼示行瞋恚而常慈忍示行懈怠而懃修功德示行亂意而常念定示行愚癡而通達世間出世間慧示行諂偽而善方便隨諸經義示行憍慢而於眾生猶如橋梁示行諸煩惱而心常清淨示入於魔而順佛智慧不隨他教示入聲聞而為眾生說未聞法示入辟支佛而成就大悲教化眾生示入貧窮而有寶手功德無盡示入刑殘而具諸相好以自莊嚴示入下賤而生佛種姓中具諸功德示入羸劣醜陋而得那羅延身 一切眾生之所樂見示入老病而永斷病根超越死畏示有資生而恒觀無常實無所貪示有妻妾采女而常遠離五欲淤泥現於訥鈍而成就辯才總持無失示入邪濟而以正濟度諸眾生現遍入諸道而斷其因緣現於涅槃而不斷生死文殊師利 菩薩能如是行於非道是為通達佛道
無垢稱言 若諸菩薩雖復行於五無間趣而無恚惱忿害毒心雖復行於那落迦趣而離一切煩惱塵垢雖復行於諸傍生趣而離一切黑暗無明雖復行於阿素洛趣而離一切傲慢憍逸雖復行於琰魔王趣而集廣大福慧資糧雖復行於無色定趣而能於彼不樂趣向雖復示行貪欲行趣而於一切所受欲中離諸染著雖復示行瞋恚行趣而於一切有情境界 離諸瞋恚無損害心雖復示行愚癡行趣而於諸法遠離一切黑暗無明 以智慧明 而自調伏雖復示行慳貪行趣而能棄捨諸內外事不顧身命雖復示行犯戒行趣而能安立一切尸羅 杜多功德少欲知足 於小罪中見大怖畏雖復示行瞋忿行趣而能究竟安住慈悲 心無恚惱雖復示行懈怠行趣而能勤習一切善根精進無替雖復示行根亂行趣而常恬默安止靜慮雖復示行惡慧行趣而善通達一切世間出世間信至究竟慧波羅蜜多雖復示行諂詐行趣而能成辦方便善巧雖復示行密語方便憍慢行趣而為成立濟度橋梁雖復示行一切世間煩惱行趣而性清淨究竟無染雖復示行眾魔行趣而於一切佛法覺慧而自證知不隨他緣雖復示行聲聞行趣而為有情說未聞法雖復示行獨覺行趣而為成辦大慈大悲成熟有情雖復現處諸貧窮趣而得寶手珍財無盡雖復現處諸缺根趣而具相好妙色嚴身雖復現處卑賤生趣而生佛家種姓尊貴 積集殊勝福慧資糧雖復現處羸劣醜陋眾所憎趣而得勝妙那羅延身 一切有情常所樂見雖復現處諸老病趣而能畢竟除老病根超諸死畏雖復現處求財位趣而多修習觀無常想息諸悕求雖復現處宮室妓女諸戲樂趣而常超出諸欲淤泥 修習畢竟遠離之行雖復現處諸頑嚚趣而具種種才辯莊嚴 得陀羅尼念慧無失雖復現處諸邪道趣而以正道度諸世間雖復現處一切生趣而實永斷一切趣生雖復現處般涅槃趣而常不捨生死相續雖復示現得妙菩提轉大法輪入涅槃趣而復勤修諸菩薩行相續無斷唯妙吉祥 菩薩如是行於非趣乃得名為於諸佛法到究竟趣
於是維摩詰又問文殊師利何等為如來種
於是維摩詰問文殊師利何等為如來種
時無垢稱問妙吉祥何等名為如來種性願為略說
答曰有身為種無明與恩愛為種婬怒癡為種四顛倒為種五蓋為種六入為種七識住為種八邪道為種九惱為種十惡為種是為佛種
文殊師利言 有身為種無明有愛為種貪恚癡為種四顛倒為種五蓋為種六入為種七識處為種八邪法為種九惱處為種十不善道為種以要言之 六十二見及一切煩惱皆是佛種
妙吉祥言 所謂一切偽身種性 是如來種性一切無明有愛種性 是如來種性貪欲瞋恚愚癡種性 是如來種性四種虛妄顛倒種性 是如來種性如是所有五蓋種性六處種性七識住種性八邪種性九惱事種性十種不善業道種性是如來種性以要言之六十二見一切煩惱惡不善法所有種性 是如來種性
曰何謂也
曰何謂也
無垢稱言 依何密意作如是說
文殊師利言 夫虛無無數不能出現住發無上正真道意在塵勞事未見諦者乃能發斯大道意耳譬如族姓子 高原陸土不生青蓮芙蓉蘅華卑濕污田乃生此華如是不從虛無無數出生佛法塵勞之中乃得眾生而起道意 以有道意則生佛法從自見身積若須彌乃能兼見而起道意故生佛法依如是要 可知一切塵勞之疇為如來種又譬如人不下巨海 能舉夜光寶耶如是不入塵勞事者 豈其能發一切智意
答曰 若見無為入正位者 不能復發阿耨多羅三藐三菩提心譬如高原陸地不生蓮華卑濕淤泥乃生此華如是見無為法入正位者 終不復能生於佛法煩惱泥中乃有眾生起佛法耳又如殖種於空終不得生糞壤之地乃能滋茂如是入無為正位者不生佛法起於我見如須彌山猶能發于阿耨多羅三藐三菩提心生佛法矣是故當知一切煩惱為如來種譬如不下巨海不能得無價寶珠如是不入煩惱大海 則不能得一切智寶
妙吉祥言 非見無為已入正性離生位者能發無上正等覺心要住有為煩惱諸行 未見諦者能發無上正等覺心譬如高原陸地 不生殟缽羅花缽特摩花拘母陀花奔荼利花要於卑濕穢淤泥中 乃得生此四種花如是聲聞獨覺種性 已見無為 已入正性離生位者 終不能發一切智心要於煩惱諸行卑濕穢淤泥中 方能發起一切智心 於中生長諸佛法故又善男子 譬如植種置於空中終不生長要植卑濕糞壤之地乃得生長如是聲聞獨覺種性 已見無為已入正性離生位者 不能生長一切佛法雖起身見如妙高山而能發起大菩提願於中生長諸佛法故是故當知 一切生死煩惱種性 是如來種性又善男子 譬如有人不入大海終不能得吠琉璃等無價珍寶不入生死煩惱大海 終不能發無價珍寶一切智心
賢者大迦葉言善哉善哉 文殊師利 快說此言誠如之意塵勞之疇為如來種奚但身見能發無上正真道乎雖以五無間具 猶能發斯大道意而具佛法矣已得羅漢為應真者 終不能復起道意而具佛法也
爾時大迦葉歎言善哉善哉文殊師利 快說此語誠如所言塵勞之疇為如來種我等今者不復堪任發阿耨多羅三藐三菩提心乃至五無間罪 猶能發意生於佛法而今我等永不能發
爾時尊者大迦葉波 歎妙吉祥善哉善哉極為善說實語如語誠無異言一切生死煩惱種性 是如來種性所以者何 我等今者心相續中 生死種子悉已燋敗 終不能發正等覺心寧可成就五無間業 不作我等諸阿羅漢究竟解脫 所以者何成就五種無間業者 猶能有力盡無間業 發於無上正等覺心漸能成辦一切佛法我等漏盡諸阿羅漢永無此能
如根敗之士其於五樂不能復利如是弟子雜行已斷 其於佛法不樂不利無復志願是以凡夫於佛法為有反復如弟子無有所以者何凡夫聞佛法能起大道不斷三寶使夫弟子終身聞佛法力無所畏 非復有意起大道也
譬如根敗之士其於五欲不能復利如是聲聞諸結斷者 於佛法中無所復益永不志願是故文殊師利 凡夫於佛法有返復而聲聞無也所以者何凡夫聞佛法能起無上道心不斷三寶正使聲聞終身聞佛法力無畏等 永不能發無上道意
如缺根士於妙五欲無所能為如是漏盡諸阿羅漢諸結永斷 即於佛法無所能為不復志求諸佛妙法是故異生能報佛恩聲聞獨覺終不能報所以者何異生聞佛法僧功德為三寶種終無斷絕 能發無上正等覺心漸能成辦一切佛法聲聞獨覺假使終身 聞說如來力無畏等乃至所有不共佛法一切功德 終不能發正等覺心
於是眾中有坐菩薩字眾像見問維摩詰言居士父母妻子奴客執事安在 朋友親戚徒隸為誰群從所有象馬車乘皆何所在爾時長者維摩詰答眾像見 而說頌曰
爾時會中有菩薩名普現色身問維摩詰言居士 父母妻子親戚眷屬吏民知識悉為是誰 奴婢僮僕象馬車乘皆何所在於是維摩詰以偈答曰
爾時眾中有一菩薩 名曰普現一切色身問無垢稱言居士 父母妻子奴婢僕使 親友眷屬一切侍衛 象馬車乘御人等類悉為是誰皆何所在時無垢稱以妙伽他 而答之曰
母智度無極 父為權方便 菩薩由是生 得佛一切見樂法以為妻 悲慈為男女 奉諦以降調 居則思空義學知一切塵 其生隨所欲 上道為親友 覺意而不著我徒勇而果 群從度無極 四恩當女事 樂以歌道德總持為苑囿 覺華甚奇快 厥實度知見 彼樹法林大八解之浴池 正水滿其淵 淨葉眾如殖 浴此無垢塵參駕五通馳 大乘難過踰 調御以道意 八道坦忘憂相具以嚴容 眾好飾其姿 慚愧免行成 華鬘謂不疑七寶貨之大 求者兼與法 得報利弘多 隨布分斯道守如禪解教 無患清淨道 以是依諸佛 常勇志不搖是食甘露者 以解味為漿 不慢不疑淨 戒品為塗香在彼眾塵埃 勇犍莫能勝 降伏一切魔 咸使至道場其於所墮生 都已無惑根 為現諸剎土 將護度眾塵供養億如來 奉諸三界將 不我則為佛 生輒務成養修治佛土淨 訓化諸群生 由是得最剎 無人人所行一切民萌類 聲響及眾變 一時能盡現 菩薩樂精進邪行為順現 隨欲牽致來 方便度無極 一切示軌儀為現勝言教 示身終如死 祐化諸人物 於幻法不殆現劫盡乾燒 更始生地形 眾人有常想 照令知無常正使或億千 出之一邑里 能悉為空舍 安諸施以道如有禁咒語 嶮谷若干輩 皆為到彼度 菩薩無所畏世間眾道術 一切從而學 非以隨疑見 因之解人惑或作日月天 或為梵中尊 為地主以德 為風神亦然劫中有疾疫 為之設醫藥 勤恤護養安 除病消諸毒劫中設饑饉 則施食與漿 前救彼飢渴 卻以法語人劫中若兵起 己為作慈利 化之以不諍 兆民得休濟若於大戰中 則我得臣眾 恒協用和安 菩薩力勢強至於有獄刑 佛土不可勝 輒至到于彼 趣使眾庶寧所往方教化 五道遍分明 一切生索現 此為菩薩生在欲示饒有 現捨而行禪 能禁制魔首 莫知孰執焉火中生蓮荷 是可謂希有 無比為大炬 其在欲能爾有民眾所聚 則為興農利 導以無貪欲 立之以佛智求為世間將 宗長若帝師 輔上而懷下 以此安群黎周惠諸貧民 資財無有極 因厥所布施 勸勵起道德在於憍慢中 示現作力士 消伏諸貢高 使立佛正道見人有危懼 居前而慰安 既施使無畏 乃化以道真為五通仙人 修治梵行事 立眾以淨戒 及忍和損意以敬養烝民 見者樂精進 所有僮僕奴 教學立其信隨如方便隨 令人得樂法 欲現一切最 善權必深學無際行謂此 是以遊無疆 合會無邊慧 說法無有量
智度菩薩母 方便以為父 一切眾導師 無不由是生法喜以為妻 慈悲心為女 善心誠實男 畢竟空寂舍弟子眾塵勞 隨意之所轉 道品善知識 由是成正覺諸度法等侶 四攝為伎女 歌詠誦法言 以此為音樂總持之園苑 無漏法林樹 覺意淨妙華 解脫智慧果八解之浴池 定水湛然滿 布以七淨華 浴此無垢人象馬五通馳 大乘以為車 調御以一心 遊於八正路相具以嚴容 眾好飾其姿 慚愧之上服 深心為華鬘富有七財寶 教授以滋息 如所說修行 迴向為大利四禪為床座 從於淨命生 多聞增智慧 以為自覺音甘露法之食 解脫味為漿 淨心以澡浴 戒品為塗香摧滅煩惱賊 勇健無能踰 降伏四種魔 勝幡建道場雖知無起滅 示彼故有生 悉現諸國土 如日無不見供養於十方 無量億如來 諸佛及己身 無有分別想雖知諸佛國 及與眾生空 而常修淨土 教化於群生諸有眾生類 形聲及威儀 無畏力菩薩 一時能盡現覺知眾魔事 而示隨其行 以善方便智 隨意皆能現或示老病死 成就諸群生 了知如幻化 通達無有礙或現劫盡燒 天地皆洞然 眾人有常想 照令知無常無數億眾生 俱來請菩薩 一時到其舍 化令向佛道經書禁咒術 工巧諸伎藝 盡現行此事 饒益諸群生世間眾道法 悉於中出家 因以解人惑 而不墮邪見或作日月天 梵王世界主 或時作地水 或復作風火劫中有疾疫 現作諸藥草 若有服之者 除病消眾毒劫中有飢饉 現身作飲食 先救彼飢渴 卻以法語人劫中有刀兵 為之起慈心 化彼諸眾生 令住無諍地若有大戰陣 立之以等力 菩薩現威勢 降伏使和安一切國土中 諸有地獄處 輒往到于彼 勉濟其苦惱一切國土中 畜生相食噉 皆現生於彼 為之作利益示受於五欲 亦復現行禪 令魔心憒亂 不能得其便火中生蓮華 是可謂希有 在欲而行禪 希有亦如是或現作婬女 引諸好色者 先以欲鉤牽 後令入佛道或為邑中主 或作商人導 國師及大臣 以祐利眾生諸有貧窮者 現作無盡藏 因以勸導之 令發菩提心我心憍慢者 為現大力士 消伏諸貢高 令住無上道其有恐懼眾 居前而慰安 先施以無畏 後令發道心或現離婬欲 為五通仙人 開導諸群生 令住戒忍慈見須供事者 現為作僮僕 既悅可其意 乃發以道心隨彼之所須 得入於佛道 以善方便力 皆能給足之如是道無量 所行無有涯 智慧無邊際 度脫無數眾假令一切佛 於無量億劫 讚歎其功德 猶尚不能盡誰聞如是法 不發菩提心 除彼不肖人 癡冥無智者
慧度菩薩母 善方便為父 世間真導師 無不由此生妙法樂為妻 大慈悲為女 真實諦法男 思空勝義舍煩惱為賤隸 僕使隨意轉 覺分成親友 由此證菩提六度為眷屬 四攝為妓女 結集正法言 以為妙音樂總持作園苑 大法成林樹 覺品華莊嚴 解脫智慧果八解之妙池 定水湛然滿 七淨華彌布 洗除諸垢穢神通為象馬 大乘以為車 調御菩提心 遊八道支路妙相具莊嚴 眾好而綺間 慚愧為衣服 勝意樂為鬘具正法珍財 曉示為方便 無倒行勝利 迴向大菩提四靜慮為床 淨命為茵蓐 念智常覺悟 無不在定心既餐不死法 還飲解脫味 沐浴妙淨心 塗香上品戒殄滅煩惱賊 勇健無能勝 摧伏四魔怨 建妙菩提幢雖實無起滅 而故思受生 悉現諸佛土 如日光普照盡持上妙供 奉獻諸如來 於佛及自身 一切無分別雖知諸佛國 及與有情空 而常修淨土 利物無休倦一切有情類 色聲及威儀 無畏力菩薩 剎那能盡現雖覺諸魔業 而示隨所轉 至究竟方便 有表事皆成或示現自身 有諸老病死 成熟諸有情 如遊戲幻法或現劫火起 天地皆熾然 有情執常相 照令知速滅千俱胝有情 率土咸來請 同時受彼供 皆令趣菩提於諸禁咒術 書論眾伎藝 皆知至究竟 利樂諸有情世間諸道法 遍於中出家 隨方便利生 而不墮諸見或作日月天 梵王世界主 地水及火風 饒益有情類能於疾疫劫 現作諸良藥 蠲除諸疾苦 令趣大菩提能於飢饉劫 現作諸飯食 先除彼飢渴 說法令安泰能於刀兵劫 修慈悲靜慮 令無量有情 欣然無恚害能於大戰陣 示現力朋黨 往復令和好 勸發菩提心諸佛土無量 地獄亦無邊 悉往其方所 拔苦令安樂諸有傍生趣 殘害相食噉 皆現生於彼 利樂名本生示受於諸欲 而常修靜慮 惑亂諸惡魔 令不得其便如火中生華 說為甚希有 修定而行欲 希有復過此或現作婬女 引諸好色者 先以欲相招 後令修佛智或為城邑宰 商主及國師 臣僚輔相尊 利樂諸含識為諸匱乏者 現作無盡藏 給施除貧苦 令趣大菩提於諸憍慢者 現作大力士 摧伏彼貢高 令住菩提願於諸恐怖者 方便善安慰 除彼驚悸已 令發菩提心現作五通仙 清淨修梵行 皆令善安住 戒忍慈善中或見諸有情 現前須給侍 乃為作僮僕 弟子而事之隨彼彼方便 令愛樂正法 於諸方便中 皆能善修學如是無邊行 及無邊所行 無邊智圓滿 度脫無邊眾假令一切佛 住百千劫中 讚述其功德 猶尚不能盡誰聞如是法 不願大菩提 除下劣有情 都無有慧者



維摩詰經不二入品第九
維摩詰所說經入不二法門品第九
說無垢稱經不二法門品第九
於是維摩詰 問眾菩薩曰諸正士所樂菩薩不二入法門者 為何謂也
爾時維摩詰 謂眾菩薩言諸仁者 云何菩薩入不二法門 各隨所樂說之
時無垢稱 普問眾中諸菩薩曰云何菩薩善能悟入不二法門 仁者皆應任己辯才各隨樂說時眾會中有諸菩薩 各隨所樂次第而說
座中有名法作菩薩答曰族姓子 起分為二不起不生則無有二得不起法忍者 是不二入
會中有菩薩名法自在說言 諸仁者 生滅為二法本不生今則無滅得此無生法忍 是為入不二法門
時有菩薩名法自在作如是言 生滅為二若諸菩薩了知諸法本來無生亦無有滅證得如是無生法忍 是為悟入不二法門
首閉菩薩曰吾我為二如不有二不同像則無吾我以無吾我無所同像者 是不二入
德守菩薩曰我我所為二因有我故便有我所若無有我則無我所 是為入不二法門
復有菩薩名曰勝密 作如是言我及我所分別為二因計我故便計我所若了無我亦無我所 是為悟入不二法門
首立菩薩曰勞生為二為勞乘者其於生也弗知弗樂以過眾知而受色欲者 是不二入
德頂菩薩曰垢淨為二見垢實性則無淨相順於滅相 是為入不二法門
復有菩薩名曰勝峰 作如是言雜染清淨分別為二若諸菩薩了知雜染清淨無二則無分別永斷分別趣寂滅跡 是為悟入不二法門
善宿菩薩曰慮知為二當以不慮不知 於諸法念作而行不念作者 是不二入
善宿菩薩曰是動是念為二不動則無念 無念則無分別 通達此者 是為入不二法門
復有菩薩名曰妙星 作如是言散動思惟分別為二若諸菩薩了知一切無有散動無所思惟 則無作意住無散動 無所思惟無有作意 是為悟入不二法門
善多菩薩曰菩薩意弟子意為二如我以等意於所更樂 無菩薩意無弟子意與無意同相者 是不二入
妙臂菩薩曰菩薩心聲聞心為二觀心相空如幻化者 無菩薩心無聲聞心是為入不二法門
復有菩薩名曰妙臂 作如是言菩薩聲聞二心為二若諸菩薩了知二心性空如幻 無菩薩心無聲聞心如是二心其相平等皆同幻化 是為悟入不二法門
不眴菩薩曰有受為二如不受則無得 無得者不作淵以無作無馳騁者 是不二入
不眴菩薩曰受不受為二若法不受則不可得 以不可得故無取無捨無作無行 是為入不二法門
復有菩薩名曰無瞬 作如是言有取無取分別為二若諸菩薩了知無取則無所得 無所得故則無增減無作無息於一切法無所執著 是為悟入不二法門
善眼菩薩曰一相不相為二若都不視不熟視不暫視 不作一相亦不暫相於視不視以等視者 是不二入
善眼菩薩曰一相無相為二若知一相即是無相亦不取無相入於平等 是為入不二法門
復有菩薩名曰妙眼 作如是言一相無相分別為二若諸菩薩了知諸法無有一相無有異相亦無無相則知如是一相異相無相平等 是為悟入不二法門
奉養菩薩曰善不善為二於善不善如無所興是謂無想 以無想立者而不為二 都於其中而無度者 是不二入
弗沙菩薩曰善不善為二若不起善不善入無相際而通達者 是為入不二法門
復有菩薩名曰育養 作如是言善及不善分別為二若諸菩薩了知善性及不善性無所發起相與無相二句平等無取無捨 是為悟入不二法門
師子意菩薩曰一切不受為二當如金剛而無覺知 不為愚行亦不解者 是不二入
師子菩薩曰罪福為二若達罪性則與福無異以金剛慧決了此相無縛無解者 是為入不二法門
復有菩薩名曰師子 作如是言有罪無罪分別為二若諸菩薩了知有罪及與無罪二皆平等以金剛慧通達諸法無縛無解 是為悟入不二法門
勇意菩薩曰漏不漏為二如得正法則其意等 已得等者終不為漏不漏想亦不以無想而得 不以想受而住者是不二入
師子意菩薩曰有漏無漏為二若得諸法等則不起漏不漏想不著於相亦不住無相是為入不二法門
復有菩薩名師子慧 作如是言有漏無漏分別為二若諸菩薩知一切法性皆平等 於漏無漏不起二想不著有想不著無想是為悟入不二法門
淨解菩薩曰此有數此無數為二若離一切數則道與空等 意都已解無所著者 是不二入
淨解菩薩曰有為無為為二若離一切數則心如虛空 以清淨慧無所礙者 是為入不二法門
復有菩薩名淨勝解 作如是言有為無為分別為二若諸菩薩了知二法性皆平等 遠離諸行覺慧如空 智善清淨無執無遣 是為悟入不二法門
人乘菩薩曰是世間是世尊為二若世間意空Bo Chinese於其中不捨不念 不依尊上者是不二入
那羅延菩薩曰世間出世間為二世間性空即是出世間於其中不入不出不溢不散是為入不二法門
復有菩薩名那羅延 作如是言世出世間分別為二若諸菩薩了知世間本性空寂無入無出無流無散亦不執著是為悟入不二法門

善意菩薩曰生死涅槃為二若見生死性則無生死 無縛無解不生不滅如是解者 是為入不二法門
復有菩薩名調順慧 作如是言生死涅槃分別為二若諸菩薩了知生死其性本空 無有流轉亦無寂滅是為悟入不二法門
目見菩薩曰盡不盡為二盡者都盡都盡者不可盡是謂無盡無所盡故曰盡曰盡者無有盡如斯入者 是不二入
現見菩薩曰盡不盡為二法若究竟盡若不盡皆是無盡相 無盡相即是空 空則無有盡不盡相如是入者 是為入不二法門
復有菩薩名曰現見 作如是言有盡無盡分別為二若諸菩薩 了知都無有盡無盡要究竟盡乃名為盡若究竟盡不復當盡則名無盡又有盡者 謂一剎那一剎那中 定無有盡則是無盡 有盡無故無盡亦無 了知有盡無盡性空是為悟入不二法門
普閉菩薩曰我非我為二如我之不得非我何可得於我自然而不作者 是不二入
普守菩薩曰我無我為二我尚不可得非我何可得見我實性者不復起二 是為入不二法門
復有菩薩名曰普密 作如是言有我無我分別為二若諸菩薩了知有我尚不可得何況無我見我無我其性無二 是為悟入不二法門
明天菩薩曰明不明為二不明滋多是故有明若是不用不計以作等計於其中而平等 不以二得要者 是不二入
電天菩薩曰明無明為二無明實性即是明明亦不可取離一切數於其中平等無二者 是為入不二法門
復有菩薩名曰電天 作如是言明與無明分別為二若諸菩薩了知無明本性是明明與無明俱不可得 不可算計超算計路於中現觀平等無二 是為悟入不二法門
愛覲菩薩曰世間空耳作之為二色空不色敗空色之性空如是痛想行識空而作之為二識空不識敗空識之性空彼於五陰知其性者是不二入
喜見菩薩曰色色空為二色即是空非色滅空色性自空如是受想行識識空為二識即是空非識滅空識性自空於其中而通達者 是為入不二法門
復有菩薩名曰喜見 作如是言色受想行及識與空分別為二若知取蘊性本是空即是色空非色滅空乃至識蘊亦復如是是為悟入不二法門
光造菩薩曰四種異空種異為二空種自然四大亦爾本空自然末空自然知此種者是不二入
明相菩薩曰四種異空種異為二四種性即是空種性如前際後際空故中際亦空若能如是知諸種性者 是為入不二法門
復有菩薩名曰光幢 作如是言四界與空分別為二若諸菩薩了知四界即虛空性前中後際四界與空 性皆無倒悟入諸界 是為悟入不二法門
善意菩薩曰眼色為二其知眼者見色不染不怒不癡是謂清淨如是耳聲鼻香舌味身更心法為二其知心者於法不染不怒不癡是謂清淨如此住者是不二入
妙意菩薩曰眼色為二若知眼性於色不貪不恚不癡是名寂滅如是耳聲鼻香舌味身觸意法為二若知意性於法不貪不恚不癡是名寂滅安住其中 是為入不二法門
復有菩薩名曰妙慧 作如是言眼色(耳聲鼻香舌味身觸意法分別)為二若諸菩薩了知一切其性皆空見眼自性於色無貪無瞋無癡如是乃至見意自性 於法無貪無瞋無癡此則為空如是見已寂靜安住 是為悟入不二法門
無盡意菩薩曰布施一切智而分布為二布施而自然一切智亦爾 一切智自然布施亦爾如是持戒忍辱精進一心智慧一切智而分布為二智慧而自然一切智亦爾 一切智自然智慧亦爾於其中而一入者 是不二入
無盡意菩薩曰布施迴向一切智為二布施性即是迴向一切智性如是持戒忍辱精進禪定智慧 迴向一切智為二智慧性即是迴向一切智性於其中入一相者 是為入不二法門
復有菩薩名無盡慧 作如是言布施迴向一切智性各別為二若了布施即所迴向一切智性 此所迴向一切智性即是布施如是分別戒忍精進靜慮般若 及與迴向一切智性各別為二如是乃至般若自性 即所迴向一切智性 此所迴向一切智性即是般若了此一理 是為悟入不二法門
深妙菩薩曰空異無相異無願異為二如空則無相無相則無願無願者不意不心不識不行其以一向行眾解門者 是不二入
深慧菩薩曰是空是無相是無作為二空即無相無相即無作若空無相無作則無心意識於一解脫門即是三解脫門者 是為入不二法門
復有菩薩名甚深覺 作如是言空無相無願分別為二若諸菩薩了知空中都無有相此無相中亦無有願此無願中無心無意無識可轉如是即於一解脫門 具攝一切三解脫門 若此通達 是為悟入不二法門
寂根菩薩曰佛法眾為二佛性則法法性則眾一切是三寶無有數無數則朴朴則正諸法樂隨此者是不二入
寂根菩薩曰佛法眾為二佛即是法法即是眾是三寶皆無為相與虛空等一切法亦爾能隨此行者 是為入不二法門
復有菩薩名寂靜根 作如是言佛法僧寶分別為二若諸菩薩了知佛性即是法性法即僧性如是三寶皆無為相與虛空等諸法亦爾若此通達 是為悟入不二法門
不毀根菩薩曰有身與有身盡為二有身則有盡何則從身生見從見有身 是故有身有毀滅雜彼以無雜自然如滅而不迷不惑者 是不二入
心無礙菩薩曰身身滅為二身即是身滅所以者何見身實相者不起見身及見滅身身與滅身無二無分別於其中不驚不懼者 是為入不二法門
復有菩薩名無礙眼 作如是言是薩迦耶及薩迦耶滅分別為二若諸菩薩知薩迦耶即薩迦耶滅如是了知畢竟不起薩迦耶見於薩迦耶薩迦耶滅即無分別無異分別 證得此二究竟滅性無所猜疑無驚無懼 是為悟入不二法門
善斷菩薩曰身口心為二所以者何是身則無為之相也如身之無為口相亦無為 如口之無為心相亦無為如其心之無為一切法亦無為其以無二無三事者 是不二入
上善菩薩曰身口意善為二是三業皆無作相身無作相即口無作相 口無作相即意無作相是三業無作相即一切法無作相能如是隨無作慧者 是為入不二法門
復有菩薩名善調順 作如是言是身語意三種律儀分別為二若諸菩薩了知如是三種律儀 皆無作相其相無二所以者何此三業道皆無作相身無作相即語無作相 語無作相即意無作相意無作相即一切法俱無作相若能隨入無造作相 是為悟入不二法門
福土菩薩曰福與不福 為與不知為為二於福不福如不知為如不有為是則無二其於罪福不以知為如自然相 以空知者不是福不非福亦不無知覺如此者 是不二入
福田菩薩曰福行罪行不動行為二三行實性即是空空則無福行無罪行無不動行於此三行而不起者 是為入不二法門
復有菩薩名曰福田 作如是言罪行福行及不動行分別為二若諸菩薩了知罪行福及不動皆無作相其相無二 所以者何 罪福不動如是三行性相皆空空中無有罪福不動三行差別如是通達 是為悟入不二法門

華嚴菩薩曰從我起二為二見我實相者不起二法若不住二法則無有識無所識者 是為入不二法門
復有菩薩名曰華嚴 作如是言一切二法皆從我起若諸菩薩知我實性即不起二不起二故即無了別無了別故無所了別 是為悟入不二法門
首懷菩薩曰攀緣稱說為二若其不攀緣則無所不善無非善也如無不善無非善者 是不二入
德藏菩薩曰有所得相為二若無所得則無取捨無取捨者 是為入不二法門
復有菩薩名曰勝藏 作如是言一切二法有所得起若諸菩薩了知諸法都無所得則無取捨則無取捨既無取捨 是為悟入不二法門
月盛菩薩曰闇與明為二不闇不明乃無有二何則如滅定者無闇無明如諸法相而等入者 是不二入
月上菩薩曰闇與明為二無闇無明則無有二所以者何如入滅受想定無闇無明一切法相亦復如是於其中平等入者 是為入不二法門
復有菩薩名曰月上 作如是言明之與暗分別為二若諸菩薩了知實相無暗無明其性無二所以者何譬如苾芻入滅盡定無暗無明一切諸法其相亦爾如是妙契諸法平等 是為悟入不二法門
寶印手菩薩曰其樂泥洹不樂生死為二如不樂泥洹不惡生死乃無有二何則在生死縛彼乃求解若都無縛其誰求解如無縛無解無樂無不樂者 是不二入
寶印手菩薩曰樂涅槃不樂世間為二若不樂涅槃不厭世間則無有二所以者何若有縛則有解若本無縛其誰求解無縛無解則無樂厭 是為入不二法門
復有菩薩名寶印手 作如是言欣厭涅槃生死為二若諸菩薩了知涅槃及與生死 不生欣厭則無有二所以者何若為生死之所繫縛 則求解脫若知畢竟無生死縛 何為更求涅槃解脫如是通達無縛無解 不欣涅槃不厭生死 是為悟入不二法門
心珠立菩薩曰大道小道為二依大道者不樂小道亦不習塵無大道相無小道相如如想之士無以行道者 是不二入
珠頂王菩薩曰正道邪道為二住正道者則不分別是邪是正離此二者 是為入不二法門
復有菩薩名珠髻王 作如是言正道邪道分別為二若諸菩薩善能安住正道邪道究竟不行以不行故則無正道邪道二相除二相 故則無二覺 若無二覺 是為悟入不二法門
誠樂仰菩薩曰誠不誠為二誠見者不見誠 奚欺偽之能見何則非肉眼所見也 以慧見乃而見其以如見無見無不見者 是不二入
樂實菩薩曰實不實為二實見者尚不見實何況非實所以者何非肉眼所見慧眼乃能見而此慧眼無見無不見 是為入不二法門
復有菩薩名曰諦實 作如是言虛之與實分別為二若諸菩薩觀諦實性尚不見實 何況見虛所以者何此性非是肉眼所見 慧眼乃見如是見時於一切法無見無不見 是為悟入不二法門
如是諸菩薩各各說已 又問文殊師利何謂菩薩不二入法門者
如是諸菩薩各各說已 問文殊師利何等是菩薩入不二法門
如是會中有諸菩薩 隨所了知各別說已 同時發問妙吉祥言云何菩薩名為悟入不二法門
文殊師利曰如彼所言皆各建行 於一切法如無所取 無度無得無思無知無見無聞是謂不二入
文殊師利曰如我意者 於一切法無言無說 無示無識離諸問答是為入不二法門
時妙吉祥告諸菩薩汝等所言雖皆是善如我意者 汝等此說猶名為二若諸菩薩於一切法 無言無說無表無示 離諸戲論絕於分別是為悟入不二法門

於是文殊師利 問維摩詰我等各自說已 仁者當說 何等是菩薩入不二法門
時妙吉祥 復問菩薩無垢稱言我等隨意各別說已 仁者當說 云何菩薩名為悟入不二法門

時維摩詰默然無言
時無垢稱默然無說

文殊師利歎曰善哉善哉 乃至無有文字語言 是真入不二法門
妙吉祥言善哉善哉 如是菩薩 是真悟入不二法門 於中都無一切文字言說分別

說是入不二法門品時 於此眾中五千菩薩 皆入不二法門得無生法忍
此諸菩薩說是法時 於眾會中五千菩薩皆得悟入不二法門 俱時證會無生法忍

維摩詰所說經卷中維摩詰所說經卷下
說無垢稱經卷第四說無垢稱經卷第五
維摩詰經香積佛品第十
香積佛品第十
香臺佛品第十
於是賢者舍利弗心念日時欲過 此諸大人當於何食
於是舍利弗心念日時欲至 此諸菩薩當於何食
時舍利子作是思惟食時將至 此摩訶薩說法未起 我等聲聞及諸菩薩 當於何食
維摩詰知其意而應曰唯然賢者 若如來說八解之行豈雜欲食而聞法乎要聞法者當為先食
時維摩詰 知其意而語言佛說八解脫 仁者受行豈雜欲食而聞法乎若欲食者且待須臾 當令汝得未曾有食
時無垢稱知彼思惟便告之曰大德 如來為諸聲聞說八解脫 仁者已住勿以財食染污其心而聞正法若欲食者且待須臾 當令皆得未曾有食
是時維摩詰即如其像正受三昧上方界分去此剎度如四十二江河沙佛土(有佛名香積如來至真等正覺 )世界曰眾香 一切弟子及諸菩薩皆見其國有佛名香積如來至真等正覺 (世界曰眾香 一切弟子及諸菩薩皆見其國 )香氣普薰十方佛國諸天人民比諸佛土其香最勝而彼世界無有弟子緣一覺名彼如來不為菩薩說法其界一切皆以香作樓閣 經行香地苑園皆香菩薩飲食則皆眾香 其香周流無量世界
時維摩詰即入三昧 以神通力示諸大眾上方界分過四十二恒河沙佛土有國名眾香佛號香積 今現在其國香氣比於十方諸佛世界人天之香最為第一彼土無有聲聞辟支佛名唯有清淨大菩薩眾 佛為說法其界一切皆以香作樓閣 經行香地苑園皆香其食香氣周流十方無量世界
時無垢稱便入如是微妙寂定 發起如是殊勝神通 示諸菩薩大聲聞眾上方界分去此佛土 過四十二殑伽沙等諸佛世界有佛世界名一切妙香其中有佛號最上香臺 今現在彼安隱住持彼世界中有妙香氣 比餘十方一切佛土人天之香最為第一 彼有諸樹皆出妙香 普薰方域一切周滿彼中無有二乘之名唯有清淨大菩薩眾 而彼如來為其說法彼世界中一切臺觀宮殿經行園林衣服 皆是種種妙香所成彼佛世尊及菩薩眾 所食香氣微妙第一 普薰十方無量佛土
時彼佛諸菩薩方坐食有天子學大乘字香淨 住而侍焉一切大眾皆見香積如來與諸菩薩坐食
時彼佛與諸菩薩方共坐食有諸天子皆號香嚴 悉發阿耨多羅三藐三菩提心 供養彼佛及諸菩薩此諸大眾莫不目見
時彼如來與諸菩薩方共坐食彼有天子名曰香嚴 已於大乘深心發趣 供養承事彼土如來及諸菩薩時此大眾一切皆睹彼界如來與諸菩薩方共坐食如是等事
維摩詰問眾菩薩言諸族姓子誰能致彼佛飯皆曰不能
時維摩詰問眾菩薩言諸仁者 誰能致彼佛飯以文殊師利威神力故咸皆默然
時無垢稱遍告一切菩薩眾言汝等大士 誰能往彼取妙香食以妙吉祥威神力故 諸菩薩眾咸皆默然
即復問文殊師利卿此眾中未悉了乎
維摩詰言仁此大眾無乃可恥
時無垢稱告妙吉祥汝今云何於此大眾 而不加護令其乃爾
答曰如佛所言 未知當學
文殊師利曰 如佛所言勿輕未學
妙吉祥言 居士 汝今不應輕毀諸菩薩眾 如佛所言勿輕未學
於是維摩詰不起于座 居眾會前化作菩薩光像分明
於是維摩詰 不起于座居眾會前化作菩薩相好光明威德殊勝蔽於眾會
時無垢稱 不起于床居眾會前化作菩薩身真金色相好莊嚴 威德光明蔽於眾會
而告之曰汝行從此佛土度如四十二江河沙世界 到眾香剎香積佛所往必見食則禮佛足如我辭曰維摩詰言 願得世尊所食之餘 欲於忍界施作佛事令此懈廢之人得弘大意亦使如來名聲普聞
而告之曰汝往上方界 分度如四十二恒河沙佛土 有國名眾香佛號香積 與諸菩薩方共坐食汝往到彼如我辭曰維摩詰稽首世尊足下致敬無量問訊起居少病少惱氣力安不願得世尊所食之餘 當於娑婆世界施作佛事令此樂小法者得弘大道亦使如來名聲普聞
而告之曰汝善男子 宜往上方去此佛土過四十二殑伽沙等諸佛世界 有佛世界名一切妙香其中有佛號最上香臺 與諸菩薩方共坐食汝往到彼頂禮佛足 應作是言於此下方有無垢稱 稽首雙足敬問世尊少病少惱起居輕利 氣力康和安樂住不 遙心右繞多百千匝 頂禮雙足作如是言 願得世尊所食之餘 當於下方堪忍世界施作佛事令此下劣欲樂有情當欣大慧亦使如來無量功德名稱普聞
即化菩薩居眾會前 上昇上方忽然不現 舉眾皆見其去
時化菩薩即於會前昇于上方 舉眾皆見其去
時化菩薩於眾會前上昇虛空 舉眾皆見神通迅疾經須臾頃
而化菩薩到眾香界禮彼佛足言維摩詰菩薩稽首世尊足下敬問無量興居輕利 遊步康強少承福慶
到眾香界禮彼佛足 又聞其言維摩詰稽首世尊足下致敬無量問訊起居少病少惱氣力安不
便到一切妙香世界頂禮最上香臺佛足 又聞其言下方菩薩名無垢稱 稽首雙足敬問世尊 少病少惱起居輕利 氣力康和安樂住不
願得世尊所食之餘 欲於忍界施作佛事令此懈廢之人得弘大意亦使如來名聲普聞
願得世尊所食之餘 欲於娑婆世界施作佛事使此樂小法者得弘大道亦使如來名聲普聞
遙心右繞多百千匝 頂禮雙足作如是言願得世尊所食之餘 當於下方堪忍世界施作佛事令此下劣欲樂有情當欣大慧亦使如來無量功德名稱普聞
彼諸菩薩皆愕然曰此人奚來何等世界有懈廢人即以問佛
彼諸大士見化菩薩歎未曾有今此上人從何所來娑婆世界為在何許云何名為樂小法者即以問佛
時彼上方菩薩眾會 見化菩薩相好莊嚴威德光明微妙殊勝歎未曾有今此大士從何處來堪忍世界為在何所云何名為下劣欲樂尋問最上香臺如來唯願世尊為說斯事
香積報曰下方去此度如四十二江河沙剎 得忍世界有佛名釋迦文漢言能仁如來至真等正覺 於五濁剎以法解說懈廢之人彼有菩薩名維摩詰 說上法語今遣化來稱揚我名
佛告之曰下方度如四十二恒河沙佛土 有世界名娑婆佛號釋迦牟尼 今現在於五濁惡世 為樂小法眾生敷演道教彼有菩薩名維摩詰 住不可思議解脫 為諸菩薩說法故遣化來稱揚我名并讚此土 令彼菩薩增益功德
佛告之曰諸善男子 於彼下方去此佛土過四十二殑伽沙等諸佛世界 有佛世界名曰堪忍其中佛號釋迦牟尼如來應正等覺 今現在彼安隱住持居五濁世 為諸下劣欲樂有情宣揚正法彼有菩薩名無垢稱 已得安住不可思議解脫法門 為諸菩薩開示妙法遣化菩薩來至此間 稱揚我身功德名號 并讚此土眾德莊嚴 令彼菩薩善根增進
彼菩薩曰其人何如乃作是化 德力無畏神足若斯
彼菩薩言其人何如乃作是化 德力無畏神足若斯
彼菩薩眾咸作是言其德何如乃作是化 大神通力無畏若斯
佛言甚大 一切世界皆遣化往化作佛事以立眾人
佛言甚大 一切十方皆遣化往施作佛事饒益眾生
彼佛告言諸善男子 是大菩薩成就殊勝大功德法 一剎那頃 化作無量無邊菩薩 遍於十方一切國土皆遣其往施作佛事 利益安樂無量有情
於是香積如來 以滿缽香飯一切香具 與化菩薩時彼九萬菩薩俱發聲言我等欲詣忍土見釋迦文
於是香積如來 以眾香缽盛滿香飯與化菩薩時彼九百萬菩薩俱發聲言我欲詣娑婆世界供養釋迦牟尼佛 并欲見維摩詰等諸菩薩眾
於是最上香臺如來 以能流出眾妙香器 盛諸妙香所薰之食 授無垢稱化菩薩手時彼佛土有九百萬大菩薩僧 同時舉聲請於彼佛我等欲與此化菩薩俱往下方堪忍世界 瞻仰釋迦牟尼如來 禮敬供事聽聞正法 并欲瞻仰禮敬供事彼無垢稱及諸菩薩 唯願世尊加護聽許
彼佛報言往族姓子齎爾忍香入彼世界 無以仁故有放逸意自持汝所樂行 勿念彼國菩薩不如無得於彼生廢退意而有勞想所以者何佛土虛空諸佛世尊欲度人故為現其剎耳
佛言可往攝汝身香 無令彼諸眾生起惑著心又當捨汝本形 勿使彼國求菩薩者而自鄙恥又汝於彼莫懷輕賤而作礙想所以者何十方國土皆如虛空又諸佛為欲化諸樂小法者 不盡現其清淨土耳
彼佛告曰諸善男子 汝便可往今正是時汝等皆應自攝身香入堪忍界 勿令彼諸有情醉悶放逸汝等皆應自隱色相入堪忍界 勿令彼諸菩薩心生愧恥汝等於彼堪忍世界 勿生劣想而作障礙所以者何諸善男子 一切國土皆如虛空諸佛世尊為欲成熟諸有情故 隨諸有情所樂示現種種佛土或染或淨無決定相 而諸佛土實皆清淨無有差別
化菩薩既受飯與諸大人俱承佛聖旨 及維摩詰化 須臾從彼已來在維摩詰舍
時化菩薩既受缽飯與彼九百萬菩薩俱 承佛威神及維摩詰力 於彼世界忽然不現 須臾之間至維摩詰舍
時化菩薩受滿食器與九百萬諸菩薩僧 承彼佛威神及無垢稱力 於彼界沒經須臾頃至於此土無垢稱室欻然而現
維摩詰即化為九萬師子床嚴好如前諸菩薩皆坐訖化菩薩奉佛具足之飯與維摩詰飯香一切薰維耶離及三千大千世界皆有美香時維耶離諸梵志居士尊者月蓋等 聞是香氣 皆得未曾有自然之法身意快然 具足八萬四千人入維摩詰舍 觀其室中菩薩甚多 睹師子座高大嚴好 見皆大喜 悉禮菩薩諸大弟子卻住一面諸香地天人色行天人皆來詣舍
時維摩詰 即化作九百萬師子之座嚴好如前諸菩薩皆坐其上是化菩薩以滿缽香飯與維摩詰飯香普熏毘耶離城及三千大千世界時毘耶離婆羅門居士等 聞是香氣身意快然歎未曾有於是長者主月蓋 從八萬四千人來入維摩詰舍 見其室中菩薩甚多諸師子座高廣嚴好 皆大歡喜禮眾菩薩及大弟子 卻住一面諸地神虛空神及欲色界諸天 聞此香氣亦皆來入維摩詰舍
時無垢稱化九百萬師子之座 微妙莊嚴與前所坐諸師子座都無有異令諸菩薩皆坐其上時化菩薩以滿食器授無垢稱如是食器妙香普薰 廣嚴大城及此三千大千世界 無量無邊妙香薰故 一切世界香氣芬馥廣嚴大城諸婆羅門長者居士人非人等 聞是香氣得未曾有驚歎無量身心踊悅時此城中離呫毘王名為月蓋 與八萬四千離呫毘種種種莊嚴悉來入于無垢稱室 見此室中諸菩薩眾其數甚多諸師子座高廣嚴飾 生大歡喜歎未曾有 禮諸菩薩及大聲聞卻住一面時諸地神及虛空神 并欲色界諸天子眾聞是妙香 各與眷屬無量百千 悉來入于無垢稱室
維摩詰謂耆年舍利弗諸大弟子言賢者可食如來之飯 惟大悲味無有限行以縛意也
時維摩詰語舍利弗等諸大聲聞仁者可食如來甘露味飯大悲所熏無以限意食之使不消也
時無垢稱便語尊者舍利子等諸大聲聞尊者可食如來所施甘露味食 如是食者大悲所薰勿以少分下劣心行而食此食若如是食定不能消
有異弟子念此飯少 而此大眾人人當食
有異聲聞念是飯少而此大眾人人當食
時眾會中有劣聲聞 作如是念此食甚少 云何充足如是大眾
化菩薩曰四海有竭此飯無盡使眾人食摶若須彌 猶不能盡是不可盡所以者何無有盡戒至于定慧解度知見 如來之飯終不可盡
化菩薩曰勿以聲聞小德小智稱量如來無量福慧四海有竭此飯無盡使一切人食揣若須彌乃至一劫猶不能盡所以者何無盡戒定智慧解脫解脫知見功德具足者 所食之餘 終不可盡
時化菩薩便告之言勿以汝等自少福慧測量如來無量福慧所以者何四大海水乍可有竭是妙香食終無有盡假使無量大千世界 一切有情一一摶食 其食摶量等妙高山 如是摶食 或經一劫或一百劫猶不能盡所以者何如是食者 是無盡戒定慧解脫解脫知見所生 如來所食之餘無量三千大千世界一切有情 經百千劫食此香食終不能盡
於是缽飯悉飽眾會飯故不盡諸菩薩大弟子天與人 食此飯已氣走安身 譬如一切安養國中諸菩薩也其香所薰毛孔皆安亦如眾香之國香徹八難
於是缽飯悉飽眾會猶故不[歹*斯]其諸菩薩聲聞天人食此飯者身安快樂 譬如一切樂莊嚴國諸菩薩也又諸毛孔皆出妙香亦如眾香國土諸樹之香
於是大眾皆食此食悉得充滿而尚有餘時諸聲聞及諸菩薩 并人天等一切眾會 食此食已其身安樂 譬如一切安樂莊嚴世界菩薩 一切安樂之所住持身諸毛孔皆出妙香譬如一切妙香世界眾妙香樹常出無量種種妙香
於是維摩詰問眾香菩薩言諸族姓子 香積如來云何說法
爾時維摩詰問眾香菩薩香積如來以何說法
時無垢稱問彼上方諸來菩薩汝等知不 彼土如來於其世界 為諸菩薩云何說法
彼菩薩曰我土如來無文字說但以其香 而諸菩薩自入律行菩薩各各坐香樹下其香皆薰一切同等 悉得一切香德之定堪任得定 菩薩一切行無所著
彼菩薩曰我土如來無文字說但以眾香令諸天人得入律行菩薩各各坐香樹下聞斯妙香 即獲一切德藏三昧得是三昧者 菩薩所有功德皆悉具足
彼諸菩薩咸共答言我土如來不為菩薩文詞說法但以妙香令諸菩薩皆悉調伏彼諸菩薩各各安坐妙香樹下諸妙香樹各各流出種種香氣彼諸菩薩聞斯妙香 便獲一切德莊嚴定獲此定已即具一切菩薩功德
菩薩問維摩詰今世尊釋迦文云何現法
彼諸菩薩問維摩詰今世尊釋迦牟尼以何說法
時彼上方諸來菩薩問無垢稱此土如來釋迦牟尼 為諸有情云何說法
維摩詰曰 此土人民剛強難化故佛為說剛強之語是趣地獄 是趣畜生鬼神之道是為由身由言由意惡行之報
維摩詰言 此土眾生剛強難化故佛為說剛強之語以調伏之言是地獄是畜生是餓鬼是諸難處 是愚人生處是身邪行是身邪行報 是口邪行是口邪行報 是意邪行是意邪行報是殺生是殺生報是不與取是不與取報是邪婬是邪婬報是妄語是妄語報是兩舌是兩舌報是惡口是惡口報是無義語是無義語報是貪嫉是貪嫉報是瞋惱是瞋惱報是邪見是邪見報是慳吝是慳吝報是毀戒是毀戒報是瞋恚是瞋恚報是懈怠是懈怠報是亂意是亂意報是愚癡是愚癡報是結戒是持戒是犯戒是應作是不應作是障礙是不障礙是得罪是離罪是淨是垢是有漏是無漏是邪道是正道是有漏是無漏是有為是無為是世間是涅槃
無垢稱曰 此土有情一切剛強極難調化如來還以種種能伏剛強語言而調化之云何名為種種能伏剛強語言謂為宣說此是地獄趣 此是傍生趣 此是餓鬼趣此是無暇生 此是諸根缺此是身惡行是身惡行果 此是語惡行是語惡行果 此是意惡行是意惡行果此是斷生命是斷生命果此是不與取是不與取果此是欲邪行是欲邪行果此是虛誑語是虛誑語果此是離間語是離間語果此是麤惡語是麤惡語果此是雜穢語是雜穢語果此是貪欲是貪欲果此是瞋恚是瞋恚果此是邪見是邪見果此是慳吝是慳吝果此是毀戒是毀戒果此是瞋恨是瞋恨果此是懈怠是懈怠果此是心亂是心亂果此是愚癡是愚癡果此受所學此越所學此持別解脫此犯別解脫此是應作此非應作此是瑜伽此非瑜伽此是永斷此非永斷此是障礙此非障礙此是犯罪此是出罪此是雜染此是清淨此是正道此是邪道此是善此是惡此是有罪此是無罪此是有漏此是無漏此是世間此出世間此是有為此是無為此是功德此是過失 此是有苦此是無苦 此是有樂此是無樂 此可厭離此可欣樂 此可棄捨此可修習此是生死此是涅槃
至于不善惡行滋多 故為之說若干法要 以化其麤獷之意譬如象馬[怡台+龍]悷不調 著之羈絆加諸杖痛然後調良如是難化譸張之人 為以一切苦諫之言乃得入律
以難化之人心如猿猴故 以若干種法制御其心乃可調伏譬如象馬[怡台+龍]悷不調加諸楚毒乃至徹骨然後調伏如是剛強難化眾生故 以一切苦切之言乃可入律
如是等法有無量門 此土有情其心剛強 如來說此種種法門 安住其心令其調伏譬如象馬[怡台+龍]悷不調加諸楚毒乃至徹骨然後調伏如是此土剛強有情極難調化 如來方便以如是等苦切言詞 慇懃誨喻然後調伏趣入正法
彼菩薩曰未曾有 如世尊釋迦文 乃忍以聖大之意 解貧貪之人及其菩薩亦能勞謙 止斯佛土甚可奇也維摩詰曰如卿等言此土菩薩於五罰世以大悲利人民此土菩薩於五罰世以大悲利人民多於彼國百千劫行
彼諸菩薩聞說是已皆曰未曾有也 如世尊釋迦牟尼佛 隱其無量自在之力 乃以貧所樂法度脫眾生斯諸菩薩亦能勞謙 以無量大悲生是佛土維摩詰言(此土菩薩於諸眾生大悲堅固 )誠如所言此土菩薩於諸眾生大悲堅固 (誠如所言 )然其一世饒益眾生多於彼國百千劫行
時彼上方諸來菩薩 聞是說已得未曾有 皆作是言甚奇世尊釋迦牟尼 能為難事 隱覆無量尊貴功德 示現如是調伏方便 成熟下劣貧匱有情 以種種門調伏攝益是諸菩薩居此佛土 亦能堪忍種種勞倦 成就最勝希有堅牢不可思議大悲精進助揚如來無上正法 利樂如是難化有情無垢稱言如是大士誠如所說釋迦如來能為難事 隱覆無量尊貴功德 不憚劬勞方便調伏如是剛強難化有情諸菩薩眾生此佛土 亦能堪忍種種勞倦 成就最勝希有堅牢不可思議大悲精進助揚如來無上正法 利樂如是無量有情 大士當知堪忍世界行菩薩行 饒益有情經於一生所得功德多於一切妙香世界百千大劫行菩薩行饒益有情所得功德
所以者何諸族姓子 此忍世界有十德之法為清淨彼土無有何等十以布施攝貧窮以敬戒攝無禮以忍辱攝強暴以精進攝懈怠以一心攝亂意以智慧攝惡智以悔過度八難以大乘樂遍行以種德本濟無德者以合聚度人民是為十德 而以發意取彼
所以者何此娑婆世界有十事善法諸餘淨土之所無有何等為十以布施攝貧窮以淨戒攝毀禁以忍辱攝瞋恚以精進攝懈怠以禪定攝亂意以智慧攝愚癡說除難法度八難者以大乘法度樂小乘者以諸善根濟無德者常以四攝成就眾生是為十
所以者何堪忍世界略有十種修集善法餘十方界清淨佛土之所無有何等為十一以惠施攝諸貧窮二以淨戒攝諸毀禁三以忍辱攝諸瞋恚四以精進攝諸懈怠五以靜慮攝諸亂意六以勝慧攝諸愚癡七以說除八無暇法普攝一切無暇有情八以宣說大乘正法普攝一切樂小法者九以種種殊勝善根普攝未種諸善根者十以無上四種攝法恒常成熟一切有情是為十種修集善法 此堪忍界悉皆具足 餘十方界清淨佛土之所無有
彼菩薩曰為以幾法行無瘡痏從此忍界到他佛土
彼菩薩曰菩薩成就幾法 於此世界行無瘡疣生于淨土
時彼佛土諸來菩薩 復作是言堪忍世界諸菩薩眾 成就幾法無毀無傷 從此命終生餘淨土
維摩詰曰有八法行 菩薩為無瘡痏從此忍界到他佛土何等八為眾設恥避亂羞望為一切人任苦忍諍 為諸善本以救眾生為不距眾人而愛敬菩薩所未聞經恣聽不亂不嫉彼供不謀自利常省己過不訟彼短自檢第一以學眾經是為八
維摩詰言菩薩成就八法 於此世界行無瘡疣生于淨土何等為八饒益眾生而不望報代一切眾生受諸苦惱 所作功德盡以施之等心眾生謙下無礙於諸菩薩視之如佛所未聞經聞之不疑 不與聲聞而相違背不嫉彼供不高己利 而於其中調伏其心常省己過不訟彼短恒以一心求諸功德是為八法
無垢稱言堪忍世界諸菩薩眾 成就八法無毀無傷 從此命終生餘淨土何等為八一者菩薩如是思惟 我於有情應作善事 不應於彼希望善報二者菩薩如是思惟 我應代彼一切有情受諸苦惱 我之所有一切善根悉迴施與三者菩薩如是思惟 我應於彼一切有情其心平等心無罣礙四者菩薩如是思惟 我應於彼一切有情摧伏憍慢敬愛如佛五者菩薩信解增上 於未聽受甚深經典 暫得聽聞無疑無謗六者菩薩於他利養無嫉妒心 於己利養不生憍慢七者菩薩調伏自心 常省己過不譏他犯八者菩薩恒無放逸於諸善法常樂尋求精進修行菩提分法堪忍世界諸菩薩眾 若具成就如是八法無毀無傷 從此命終生餘淨土
當此維摩詰與眾會及文殊師利說法時 滿百千人發無上正真道意十千菩薩逮得法忍
維摩詰文殊師利 於大眾中說是法時 百千天人皆發阿耨多羅三藐三菩提心十千菩薩得無生法忍
其無垢稱 與妙吉祥諸菩薩等 於大眾中宣說種種微妙法時 百千眾生同發無上正等覺心十千菩薩悉皆證得無生法忍



維摩詰經菩薩行品第十一
維摩詰所說經菩薩行品第十一
說無垢稱經菩薩行品第十一
是時佛說法於奈氏之園 其場忽然廣博嚴事一切眾會皆見金色賢者阿難問佛言世尊 是為誰先瑞應 而此場地廣博嚴事一切眾會皆見金色
是時佛說法於菴羅樹園 其地忽然廣博嚴事一切眾會皆作金色阿難白佛言世尊 以何因緣有此瑞應 是處忽然廣博嚴事一切眾會皆作金色
佛時猶在菴羅衛林為眾說法 於眾會處 其地欻然廣博嚴淨一切大眾皆現金色時阿難陀即便白佛世尊 此是誰之前相 於眾會中欻然如是廣博嚴淨一切大眾皆現金色
佛告阿難是維摩詰文殊師利大眾欲來故先為此瑞應
佛告阿難是維摩詰文殊師利 與諸大眾恭敬圍繞 發意欲來故先為此瑞應
佛告具壽阿難陀曰是無垢稱與妙吉祥 將諸大眾恭敬圍繞 發意欲來赴斯眾會現此前相
於是維摩詰報文殊師利吾欲詣如來 此諸大人可共見佛禮事供養
於是維摩詰語文殊師利可共見佛與諸菩薩禮事供養
時無垢稱語妙吉祥我等今應與諸大士詣如來所頂禮供事瞻仰世尊聽受妙法
文殊師利言 善哉行矣宜知是時
文殊師利言 善哉行矣 今正是時
妙吉祥曰 今正是時可同行矣
是時維摩詰 即如其象而為神足使一切眾立其右掌 并諸師子座共行詣佛既到
維摩詰即以神力持諸大眾并師子座置於右掌往詣佛所到已著地稽首佛足右遶七匝 一心合掌在一面立
時無垢稱現神通力令諸大眾不起本處并師子座住右掌中往詣佛所到已置地恭敬頂禮世尊雙足右繞七匝卻住一面 向佛合掌儼然而立
諸菩薩皆避坐而下稽首佛足卻住一面諸大弟子釋梵四天王 稽首佛足皆住一面
其諸菩薩即皆避座稽首佛足 亦繞七匝於一面立諸大弟子釋梵四天王等 亦皆避座稽首佛足在一面立
諸大菩薩下師子座恭敬頂禮世尊雙足 右繞三匝卻住一面 向佛合掌儼然而立諸大聲聞釋梵護世四天王等亦皆避座 恭敬頂禮世尊雙足 卻住一面向佛合掌儼然而立
於是世尊問訊諸菩薩使各復坐即悉受教眾坐已定
於是世尊如法慰問諸菩薩已各令復坐即皆受教眾坐已定
於是世尊如法慰問諸菩薩等一切大眾 作是告言汝等大士 隨其所應各復本座時諸大眾蒙佛教敕 各還本座恭敬而坐
佛語賢者舍利弗言汝已見菩薩大士之所為乎
佛語舍利弗汝見菩薩大士自在神力之所為乎
爾時世尊告舍利子汝見最勝菩薩大士自在神力之所為乎
對曰唯然已見
唯然已見
舍利子言 唯然已見
佛言以何等相而知其轉
於汝意云何
世尊復問汝起何想
對曰其轉不可念知非意所圖非度所測 我睹其為不可思議
世尊 我睹其為不可思議非意所圖非度所測
舍利子言 起難思想我見大士不可思議 於其作用神力功德 不能算數不能思惟 不能稱量不能述歎
阿難問佛今所聞香自昔未有是為何香
爾時阿難白佛言世尊 今所聞香自昔未有是為何香
時阿難陀即便白佛今所聞香昔來未有如是香者為是誰香
佛言 是彼菩薩身毛孔之香也
佛告阿難 是彼菩薩毛孔之香
佛告之言 是諸菩薩毛孔所出
舍利弗告賢者阿難我等一切諸毛孔亦得是香
於是舍利弗語阿難言我等毛孔亦出是香
時舍利子語阿難陀我等毛孔亦出是香
阿難言 此所從出
阿難言 此所從來
阿難陀曰 如是妙香仁等身內何緣而有
曰是維摩詰從香積佛取飯於舍食者一切毛孔皆香若此
曰 是長者維摩詰 從眾香國取佛餘飯於舍食者 一切毛孔皆香若此
舍利子言 是無垢稱自在神力 遣化菩薩往至上方最上香臺如來佛土 請得彼佛所食之餘來至室中供諸大眾 其間所有食此食者 一切毛孔皆出是香
阿難問曰是香氣轉能久如
阿難問維摩詰是香氣住當久如
時阿難陀問無垢稱是妙香氣當住久如
維摩詰答言 至此飯消
維摩詰言 至此飯消
無垢稱言 乃至此食未皆消盡 其香猶住
曰此飯者幾時而消
曰 此飯久如當消
阿難陀曰 如是所食其經久如當皆消盡
答曰此飯住止至七日七夜後乃消化而隨所語
曰 此飯勢力至于七日然後乃消
無垢稱言 此食勢分七日七夜住在身中過是已後乃可漸消雖久未消而不為患
若弟子行者 服食此飯不得道終不消其食此飯而中止者則不消也新行大道而服食此飯 不得法忍則亦不消若得法忍而食此飯 至一生補處其飯乃消
又阿難 若聲聞人未入正位食此飯者 得入正位然後乃消已入正位食此飯者 得心解脫然後乃消若未發大乘意食此飯者 至發意乃消已發意食此飯者 得無生忍然後乃消已得無生忍食此飯者 至一生補處然後乃消
具壽當知 諸聲聞乘未入正性離生位者 若食此食 要入正性離生位已然後乃消未離欲者 若食此食 要得離欲然後乃消 未解脫者 若食此食 要心解脫然後乃消諸有大乘菩薩種性未發無上菩提心者 若食此食 要發無上菩提心已然後乃消已發無上菩提心者 若食此食 要當證得無生法忍然後乃消其已證得無生忍者若食此食 要當安住不退轉位然後乃消其已安住不退位者 若食此食 要當安住一生繫位然後乃消
譬如阿難 阿昏陀藥其香遍一室 皆作蜜香氣 悉消眾毒藥氣乃歇此飯如是未孚即消 至諸垢毒一切除盡飯氣乃消
譬如有藥名曰上味其有服者身諸毒滅然後乃消此飯如是滅除一切諸煩惱毒然後乃消
具壽當知 譬如世間有大藥王名最上味 若有眾生遇遭諸毒遍滿身者與令服之 乃至諸毒未皆除滅 是大藥王猶未消盡 諸毒滅已然後乃消食此食者亦復如是 乃至一切煩惱諸毒未皆除滅 如是所食猶未消盡 煩惱滅已然後乃消
阿難曰彼以佛事作此飯耶
阿難白佛言未曾有也 世尊 如此香飯能作佛事
阿難陀言不可思議 如是大士所致香食 能為眾生作諸佛事
佛言 如是如是
佛言 如是如是
佛即告言 如是如是如汝所說不可思議 此無垢稱所致香食 能為眾生作諸佛事爾時佛復告阿難陀 如無垢稱所致香食 能為眾生作諸佛事 如是於餘十方世界
阿難 ……或有佛土以菩薩作佛事或有佛土以光明作佛事有以如來色相名號現作佛事有以衣食苑園棚閣而作佛事有以示現神通變化而作佛事有以虛靜空無寂寞為作佛事而使達士得入律行
阿難 ……有以諸菩薩而作佛事或有佛土以佛光明而作佛事有以三十二相八十隨形好而作佛事 有以佛身而作佛事有以佛衣服臥具而作佛事 有以飯食而作佛事 有以園林臺觀而作佛事有以佛所化人而作佛事有以虛空而作佛事眾生應以此緣得入律行
或有佛土以諸菩薩而作佛事或有佛土以諸光明而作佛事或有佛土以菩提樹而作佛事或有佛土以見如來色身相好 而作佛事或有佛土以諸衣服而作佛事 或有佛土以諸臥具而作佛事 或有佛土以諸飲食而作佛事 或有佛土以諸園林而作佛事 或有佛土以諸臺觀而作佛事或有佛土以諸化人而作佛事或有佛土以其虛空而作佛事所以者何由諸有情因此方便而得調伏
有以影嚮夢幻水月野馬曉喻文說而作佛事有以清淨無身無得無言無取而為眾人作佛事
有以夢幻影響鏡中像水中月熱時炎如是等喻而作佛事有以音聲語言文字而作佛事或有清淨佛土寂寞無言無說無示無識無作無為而作佛事
或有佛土為諸有情種種文詞 宣說幻夢光影水月響聲陽焰鏡像浮雲健達縛城帝網等喻而作佛事或有佛土以其音聲語言文字 宣說種種諸法性相而作佛事或有佛土清淨寂寞無言無說 無訶無讚無所推求 無有戲論無表無示 所化有情因斯寂寞 自然證入諸法性相而作佛事如是當知 十方世界諸佛國土其數無邊 所作佛事亦無數量
若此阿難 不有是義及諸所有 亦不為人作佛事也以此四魔八十四垢 百千種人為之疲勞是故諸佛為作佛事故
如是阿難 諸佛威儀進止 諸所施為無非佛事阿難 有此四魔八萬四千諸煩惱門 而諸眾生為之疲勞諸佛即以此法而作佛事
以要言之 諸佛所有威儀進止受用施為 皆令所化有情調伏 是故一切皆名佛事又諸世間所有四魔八萬四千諸煩惱門 有情之類為其所惱一切如來即以此法 為諸眾生而作佛事
此阿難名為佛法 隨所行入之法門菩薩得入此門者 若得一切好大佛土不以喜悅得不好土而亦不避其近如來即益起敬妙哉一切佛法 以等度人而佛土不同
是名入一切諸佛法門菩薩入此門者 若見一切淨好佛土 不以為喜不貪不高若見一切不淨佛土 不以為憂不礙不沒但於諸佛生清淨心 歡喜恭敬未曾有也 諸佛如來功德平等 為化眾生故 而現佛土不同
汝今當知 如是法門名為悟入一切佛法若諸菩薩入此法門 雖見一切成就無量廣大功德嚴淨佛土不生喜貪雖見一切無諸功德雜穢佛土不生憂恚於諸佛所發生上品信樂恭敬歎未曾有 諸佛世尊一切功德平等圓滿 得一切法究竟真實平等性故 為欲成熟差別有情 示現種種差別佛土
譬如有佛土有地若干道所覆蓋不若干也如是阿難 有諸如來為若干像其無礙慧不若干也
阿難 汝見諸佛國土 地有若干而虛空無若干也如是見諸佛色身有若干耳其無礙慧無若干也
汝今當知 如諸佛土雖所依地勝劣不同而上虛空都無差別如是當知 諸佛世尊為欲成熟諸有情故 雖現種種色身不同而無障礙 福德智慧究竟圓滿都無差別
正等阿難 如來身色威相性大戒定慧解度知見事力無所畏及佛法慈悲護安 受行壽量說法度人是故名為等正覺名為如來名為佛
阿難 諸佛色身威相種性戒定智慧解脫解脫知見力無所畏不共之法大慈大悲威儀所行 及其壽命說法教化淨佛國土 具諸佛法 悉皆同等是故名為三藐三佛陀名為多陀阿伽度名為佛陀
汝今當知 一切如來悉皆平等 所謂最上周圓無極形色威光 諸相隨好族姓尊貴清淨尸羅定慧解脫解脫知見諸力無畏不共佛法大慈大悲大喜大捨利益安樂 威儀所行正行壽量 說法度脫成熟有情清淨佛土 悉皆平等 以諸如來一切佛法悉皆平等 最上周圓究竟無盡是故皆同名正等覺名為如來名為佛陀
此三句者其義甚廣 使吾以劫之壽 未能周竟三千大千申暢其義 以知眾生之意 上智多聞得念總持為一切人說此三句之義 窮劫未能竟 此為等正覺為如來為佛者也是故阿難 佛道無量如來智辯不可思議
阿難 若我廣說此三句義 汝以劫壽不能盡受正使三千大千世界滿中眾生 皆如阿難多聞第一得念總持此諸人等以劫之壽亦不能受如是阿難 諸佛阿耨多羅三藐三菩提無有限量智慧辯才不可思議
汝今當知 設令我欲分別廣說此三句義 汝經劫住無間聽受 窮其壽量亦不能盡假使三千大千世界有情之類 皆如阿難得念總持多聞第一咸經劫住無間聽受 窮其壽量亦不能盡 此正等覺如來佛陀三句妙義 無能究竟宣揚決擇 唯除諸佛如是當知 諸佛菩提功德無量無滯妙辯不可思議說是語已
阿難白佛願今已後無稱我為上智多聞
阿難白佛言我從今已往不敢自謂以為多聞
時阿難陀白言時阿難陀白言 世尊 我從今去不敢自稱得念總持多聞第一
佛言阿難 汝起疲厭之意於弟子中為最多聞比諸菩薩未有見焉菩薩志願所作彌多一切海淵尚可測量菩薩智慧諸持定念 種種所得不可稱度阿難 汝且觀菩薩行是維摩詰一時所現彼諸弟子緣一覺者 一切變化於百千劫不能現也
佛告阿難勿起退意所以者何我說汝於聲聞中為最多聞非謂菩薩且止阿難其有智者不應限度諸菩薩也一切海淵尚可測量菩薩禪定智慧總持辯才一切功德不可量也阿難 汝等捨置菩薩所行是維摩詰一時所現一切聲聞辟支佛 於百千劫盡力變化所不能作
佛便告曰汝今不應心生退屈所以者何我自昔來但說汝於聲聞眾中得念總持多聞第一非於菩薩汝今且止其有智者不應測量諸菩薩事汝今當知 一切大海源底深淺猶可測量菩薩智慧念定總持辯才大海無能測者汝等聲聞置諸菩薩所行境界不應思惟於一食頃是無垢稱示現變化所作神通 一切聲聞及諸獨覺 百千大劫示現變化神力所作 亦不能及
於是眾香世界菩薩來者皆叉手言如來名等吾甚思念無有遺忘 於此佛土終不起想又如世尊諸佛權道不可思議以度人故 為隨所欲而現佛土之好願佛贈我以佛之法 遺遷於彼土當念如來
爾時眾香世界菩薩來者合掌白佛言世尊 我等初見此土生下劣想 今自悔責捨離是心所以者何諸佛方便不可思議為度眾生故 隨其所應現佛國異唯然世尊 願賜少法還於彼土當念如來
時彼上方諸來菩薩皆起禮拜釋迦牟尼合掌恭敬白言世尊 我等初來見此佛土種種雜穢生下劣想 今皆悔愧捨離是心所以者何諸佛境界方便善巧不可思議為欲成熟諸有情故 如如有情所樂差別 如是如是示現佛土唯然世尊 願賜少法當還一切妙香世界 由此法故常念如來說是語已
佛告諸菩薩言有盡不盡門汝等當學何謂為盡 謂其有數何謂不盡 謂為無數如菩薩者不盡於數不住無數
佛告諸菩薩有盡無盡解脫法門汝等當學何謂為盡 謂有為法何謂無盡 謂無為法如菩薩者 不盡有為不住無為
世尊告彼諸來菩薩言善男子 有諸菩薩解脫法門 名有盡無盡汝今敬受當勤修學云何名為有盡無盡言有盡者 即是有為有生滅法言無盡者 即是無為無生滅法菩薩不應盡其有為亦復不應住於無為
以何於數而不動者謂之大慈不動大悲不捨性以和樂而不荒見人而悅奉事聖眾惠施軀命以受正法種善無厭分德不住學法不懈說教不忘供事佛勸所生不恐具受不慢不輕未學不為塵埃 守真化生欣樂受決安身以力安彼以悅禪定為學行想生死為善權想來求為賢友想悉知為具足想 所有為布施想惡戒為依受想不忍為忍默想 懈怠為精進想 亂意為知念想 惡智為行智想度無極為父母想道品法為群從想欲行眾善而無厭足以諸剎好成己佛土生死無數劫意而有勇 聞佛無量德志而不倦勞者為作歸 貪者為福導為眾重任 曉陰入種降魔兵不以謀為法 淵慧有餘 以少求而知足諸世間已畢竟 於眾俗不漸漬得世際感聖賢現諸儀式起神通行博聞能諷慧力持念斷眾人疑知本本根無礙無住為致辯才順化天人十善為淨梵跡為立行四無量致佛音聲為法都講導至善行得佛仙路 捐身口意行欲殊勝 喜在眾經取菩薩眾以大乘化德行不敗善法不惑如是諸族姓子 以應此法者不盡數也
何謂不盡有為謂不離大慈不捨大悲深發一切智心而不忽忘教化眾生終不厭惓 於四攝法常念順行護持正法不惜軀命種諸善根無有疲厭志常安住方便迴向求法不懈說法無吝勤供諸佛故入生死而無所畏於諸榮辱心無憂喜不輕未學敬學如佛墮煩惱者令發正念於遠離樂不以為貴不著己樂慶於彼樂在諸禪定如地獄想於生死中如園觀想見來求者為善師想捨諸所有具一切智想見毀戒人起救護想諸波羅蜜為父母想道品之法為眷屬想發行善根無有齊限以諸淨國嚴飾之事成己佛土行無限施具足相好除一切惡淨身口意生死無數劫意而有勇 聞佛無量德志而不倦以智慧劍破煩惱賊出陰界入 荷負眾生永使解脫以大精進摧伏魔軍常求無念實相智慧行 於世間法少欲知足於出世間求之無厭而不捨世間法不壞威儀法而能隨俗起神通慧引導眾生得念總持所聞不忘善別諸根斷眾生疑以樂說辯演法無礙淨十善道受天人福修四無量開梵天道勸請說法隨喜讚善 得佛音聲身口意善 得佛威儀深修善法所行轉勝以大乘教成菩薩僧心無放逸不失眾善行如此法 是名菩薩不盡有為
云何菩薩不盡有為謂諸菩薩不棄大慈不捨大悲曾所生起增上意樂 一切智心繫念寶重而不暫忘成熟有情常無厭倦 於四攝事恒不棄捨護持正法不惜身命求習諸善終無厭足常樂安立迴向善巧詢求正法曾無懈倦敷演法教不作師倦常欣瞻仰供事諸佛故受生死而無怖畏雖遇興衰而無欣慼於諸未學終不輕陵於已學者敬愛如佛於煩惱雜能如理思於遠離樂能不耽染於己樂事曾無味著 於他樂事深心隨喜於所修習靜慮解脫等持等至 如地獄想而不味著於所遊歷界趣生死 如宮苑想而不厭離於乞求者生善友想捨諸所有皆無顧吝於一切智起迴向想於諸毀禁起救護想於波羅蜜多如父母想速令圓滿於菩提分法如翼從想不令究竟於諸善法常勤修習於諸佛土恒樂莊嚴 於他佛土深心欣讚 於自佛土能速成就為諸相好圓滿莊嚴 修行清淨無礙大施為身語心嚴飾清淨 遠離一切犯戒惡法為令身心堅固堪忍 遠離一切忿恨煩惱 為令所修速得究竟 經劫無數生死流轉為令自心勇猛堅住 聽佛無量功德不倦為欲永害煩惱怨敵 方便修治般若刀杖為欲荷諸有情重擔 於蘊界處求遍了知為欲摧伏一切魔軍 熾然精進曾無懈怠為欲護持無上正法 離慢勤求善巧化智 為諸世間愛重受化 常樂習行少欲知足於諸世法恒無雜染而能隨順一切世間 於諸威儀恒無毀壞 而能示現一切所作發生種種神通妙慧 利益安樂一切有情受持一切所聞正法 為起妙智正念總持發生諸根勝劣妙智 為斷一切有情疑惑證得種種無礙辯才 敷演正法常無擁滯為受人天殊勝喜樂 勤修清淨十善業道為正開發梵天道路 勤進修行四無量智為得諸佛上妙音聲 勸請說法隨喜讚善為得諸佛上妙威儀 常修殊勝寂靜三業 為令所修念念增勝 於一切法心無染滯為善調御諸菩薩僧 常以大乘勸眾生學為不失壞所有功德 於一切時常無放逸為諸善根展轉增進 常樂修治種種大願 為欲莊嚴一切佛土 常勤修習廣大善根 為令所修究竟無盡 常修迴向善巧方便諸善男子修行此法 是名菩薩不盡有為
何謂菩薩不住無數謂求為空不以空為證求為無相無數無願 不以無相無數無願隨至為證觀於無常不厭善本觀世間苦以誠信生觀於非身誨人不倦觀寂然法寂而不轉觀退轉者身意不隨觀無處所為住生死以度斯漏觀無所行為行導人觀於無我以大悲乘而成濟之觀無所生不隨弟子緣一覺律觀于惶荒不荒福德 觀夫虛無不虛正智 觀於言語不厭智慧 觀無有主應自然智 觀無適莫義合則行是為諸族姓子 菩薩不住無數
何謂菩薩不住無為謂修學空不以空為證修學無相無作 不以無相無作為證 修學無起不以無起為證觀於無常而不厭善本觀世間苦而不惡生死觀於無我而誨人不倦觀於寂滅而不永滅觀於遠離而身心修善觀無所歸而歸趣善法觀於無生而以生法荷負一切觀於無漏而不斷諸漏觀無所行而以行法教化眾生觀於空無而不捨大悲觀正法位而不隨小乘觀諸法虛妄無牢無人無主無相 本願未滿而不虛福德禪定智慧修如此法 是名菩薩不住無為
云何菩薩不住無為謂諸菩薩雖行於空 而於其空不樂作證雖行無相 而於無相 不樂作證 雖行無願 而於無願不樂作證 雖行無作 而於無作不樂作證雖觀諸行皆悉無常 而於善根心無厭足雖觀世間一切皆苦 而於生死故意受生雖樂觀察內無有我 而不畢竟厭捨自身雖樂觀察外無有情 而常化導心無厭倦雖觀涅槃畢竟寂靜 而不畢竟墮於寂滅雖觀遠離究竟安樂 而不究竟厭患身心雖樂觀察無阿賴耶 而不棄捨清白法藏雖觀諸法畢竟無生 而常荷負利眾生事雖觀無漏 而於生死流轉不絕雖觀無行 而行成熟諸有情事雖觀無我 而於有情不捨大悲雖觀無生 而於二乘不墮正位雖觀諸法畢竟空寂 而不空寂所修福德 雖觀諸法畢竟遠離 而不遠離所修智慧 雖觀諸法畢竟無實 而常安住圓滿思惟 雖觀諸法畢竟無主 而常精勤求自然智 雖觀諸法永無幖幟 而於了義安立佛種諸善男子 修行此法 是名菩薩不住無為又善男子
又復不盡數者為合會福不住無數者為合會慧不盡數者為行大慈 不住無數者為有大悲不盡數者為道人民不住無數者為求佛法不盡數者為具佛身相不住無數者為具一切智不盡數者為行善權不住無數者為出智慧不盡數者為淨佛土不住無數者為佛立故不盡數者利誘進人不住無數者現人利故不盡數者計會善本不住無數者施善力故不盡數者為具所願不住無數者為本願故不盡數者為具滿性不住無數者為性淨故不盡數者為五通不邪不住無數者知佛六通故不盡數者行度無極不住無數者無滿時故不盡數者求諸佛寶不住無數者不求無寶處故不盡數者習行眾藥不住無數者知彼眾病故不盡數者生死自然 不住無數者泥洹自然故
又具福德故不住無為具智慧故不盡有為大慈悲故不住無為集法藥故不住無為隨授藥故不盡有為滿本願故不盡有為知眾生病故不住無為滅眾生病故不盡有為諸正士菩薩以修此法 不盡有為不住無為是名盡無盡解脫法門汝等當學
以諸菩薩常勤修集福資糧故不住無為常勤修集智資糧故不盡有為成就大慈無缺減故不住無為 成就大悲無缺減故不盡有為利益安樂諸有情故不住無為究竟圓滿諸佛法故不盡有為成滿一切相好莊嚴佛色身故不住無為證得一切力無畏等佛智身故不盡有為方便善巧化眾生故不住無為微妙智慧善觀察故不盡有為修治佛土究竟滿故不住無為佛身安住常無盡故不盡有為常作饒益眾生事故不住無為領受法義無休廢故不盡有為積集善根常無盡故不住無為善根力持不斷壞故不盡有為為欲成滿本所願故不住無為於永寂滅不希求故不盡有為圓滿意樂善清淨故不住無為增上意樂善清淨故不盡有為恒常遊戲五神通故不住無為佛智六通善圓滿故不盡有為波羅蜜多資糧滿故不住無為本所思惟未圓滿故不盡有為集法財寶常無厭故不住無為不樂希求少分法故不盡有為積集一切妙法藥故不住無為隨其所應授法藥故不盡有為堅牢誓願常無退故不住無為能令誓願究竟滿故不盡有為遍知眾生煩惱病故不住無為息除眾生煩惱病故不盡有為諸善男子 菩薩如是不盡有為不住無為是名安住有盡無盡解脫法門汝等皆當精勤修學
於是彼諸菩薩聞此喜悅皆生善心諸是三千大千世界一切好華 積至于膝以供養佛 稽首佛足右遶三匝以次合聚於是佛土忽然不現 須臾之間已還彼國近香積佛
爾時彼諸菩薩聞說是法皆大歡喜以眾妙華若干種色若干種香 散遍三千大千世界供養於佛及此經法并諸菩薩已 稽首佛足歎未曾有言 釋迦牟尼佛 乃能於此善行方便言已忽然不現還到彼國
爾時一切妙香世界 最上香臺如來佛土諸來菩薩 聞說如是有盡無盡解脫門已 法教開發勸勵其心 皆大歡喜身心踊躍以無量種上妙香花諸莊嚴具 供養世尊及諸菩薩并此所說有盡無盡解脫法門 復以種種上妙香花 散遍三千大千世界 香花覆地深沒於膝時諸菩薩恭敬頂禮世尊雙足右繞三匝 稱揚讚頌釋迦牟尼及諸菩薩并所說法於此佛土欻然不現 經須臾間便住彼國


說無垢稱經卷第五說無垢稱經卷第六
維摩詰經見阿閦佛品第十二
維摩詰所說經見阿閦佛品第十二
觀如來品第十二
於是世尊問維摩詰汝族姓 子欲見如來為以何等觀如來乎
爾時世尊問維摩詰汝欲見如來為以何等觀如來乎
爾時世尊問無垢稱言善男子 汝先欲觀如來身故而來至此汝當云何觀如來乎
維摩詰曰始不以生終不以數今則不住空種是同入無所積 眼耳鼻口身心以離三界不疲解三脫門得三達智為無所至至一切法 得無礙立積於誠信如無所住如慧無雜不生因緣不為相不熟相不暫相不一相不非相
維摩詰言如自觀身實相 觀佛亦然我觀如來前際不來後際不去今則不住不觀色不觀色如 不觀色性不觀受想行識 不觀識如 不觀識性非四大起 同於虛空六入無積 眼耳鼻舌身心已過不在三界三垢已離順三脫門具足三明與無明等不一相不異相不自相不他相
無垢稱言我觀如來都無所見如是而觀 何以故我觀如來非前際來非往後際現在不住所以者何我觀如來色真如性 其性非色受真如性 其性非受想真如性 其性非想行真如性 其性非行識真如性 其性非識不住四界 同虛空界非六處起 超六根路不雜三界遠離三垢順三解脫隨至三明非明而明非至而至 至一切法無障礙際 實際非際真如非如 於真如境常無所住 於真如智恒不明應 真如境智其性俱離非因所生非緣所起非有相非無相非自相非他相非一相非異相
不無視不為視 不熟視不暫視不此岸不度汎不中流不以此不以彼不以異不解慧不住識無晦無明無顯無名無弱無強無教無不教無淨無不淨無數無不數
非無相非取相不此岸不彼岸不中流而化眾生 觀於寂滅亦不永滅不此不彼 不以此不以彼不可以智知 不可以識識無晦無明無名無相無強無弱(非淨非穢 )不在方不離方非淨非穢 (不在方不離方 )非有為非無為
非即所相非離所相非同所相非異所相 非即能相非離能相 非同能相非異能相非此岸非彼岸非中流非內非外非俱不俱 非已去非當去非今去 非已來非當來非今來非在此非在彼非中間非智非境 非能識非所識非隱非顯非闇非明無住無去無名無相無強無弱不住方分不離方分非雜染非清淨非有為非無為非永寂滅非不寂滅
無言無不言不施不受不戒不犯不忍不諍不進不怠不禪不亂不智不愚不誠不欺不出不入
無示無說不施不慳不戒不犯不忍不恚不進不怠不定不亂不智不愚不誠不欺不來不去
無少事可示 無少義可說無施無慳無戒無犯無忍無恚無勤無怠無定無亂無慧無愚無諦無妄無出無入
不往不反斷諸雜聲非有土非無土非有餘非盡[歹*斯]非模非想非著捨著平等正法非量非稱非過非逝非作非見非聞 非意非識度諸所生正至諸慧等諸人物說一切法無所生無所有無罣礙 一切受無不樂作無刺無擊無滅無敗無固無畏無憂無喜無聲一切滅說無語
不出不入一切言語道斷非福田非不福田非應供養非不應供養非取非捨非有相非無相同真際等法性不可稱不可量過諸稱量非大非小非見非聞非覺非知離眾結縛等諸智同眾生於諸法無分別一切無失 無濁無惱無作無起無生無滅無畏無憂無喜無厭無著無已有無當有無今有不可以一切言說分別顯示
無去無來一切語言施為斷滅非福田非不福田非應供非不應供非能執非所執非能取非所取非相非不相非為非不為無數離諸數無礙離諸礙 無增無減平等平等 同真實際等法界性非能稱非所稱超諸稱性非能量非所量超諸量性無向無背超諸向背無勇無怯超諸勇怯非大非小非廣非狹無見無聞無覺無知離諸繫縛蕭然解脫證會一切智智平等獲得一切有情無二逮於諸法無差別性周遍一切無罪無[億音+(夫*夫)]無濁無穢無所礙著 離諸分別無作無生 無虛無實無起無盡 無曾無當無怖無染 無憂無喜無厭無欣一切分別所不能緣 一切名言所不能說
如是世尊 如來身為若此為如是觀如是觀者名為正觀以他觀者猶為邪觀
世尊 如來身為若此作如是觀以斯觀者名為正觀若他觀者名為邪觀
世尊如來身相如是應如是觀不應異觀如是觀者名為正觀若異觀者名為邪觀
賢者舍利弗 承佛聖旨而問佛言是人何沒來生此土

爾時舍利子白佛言世尊 此無垢稱從何命終 而來生此堪忍世界
佛言汝自以是問維摩詰

世尊告曰汝應問彼
舍利弗言族姓子 汝於何沒而來生此
爾時舍利弗問維摩詰汝於何沒而來生此
時舍利子問無垢稱汝從何沒來生此土
維摩詰言如卿賢者以法為證沒當何生
維摩詰言汝所得法有沒生乎
無垢稱言唯舍利子 汝於諸法遍知作證 頗有少法可沒生乎
曰安有斯法沒而生者
舍利弗言 無沒生也
舍利子言 唯無垢稱 無有少法可沒生也
維摩詰曰 若無沒來何有諸法 曷云如是汝於何沒而來生此幻士造化為男為女寧有沒來
若諸法無沒生相 云何問言汝於何沒而來生此於意云何 譬如幻師幻作男女 寧沒生耶
無垢稱言 若一切法遍知作證無沒生者 云何問言 汝從何沒來生此土又舍利子 於意云何 諸有幻化所作男女 從何處沒而來生此
舍利弗言 化者無沒生也
舍利弗言 無沒生也
舍利子言 幻化男女不可施設有沒生也
維摩詰曰 如來不云一切法化自然
汝豈不聞佛說諸法如幻相乎
無垢稱言 如來豈不說一切法如幻化耶
答曰如是
答曰如是
舍利子言 如是如是
曰化自然相非諸法耶 曷云如是汝於何沒而來生此沒者 舍利弗為行盡[歹*斯]生者為行長善菩薩沒者不盡善本生不長惡
若一切法如幻相者 云何問言汝於何沒而來生此舍利弗 沒者為虛誑法敗壞之相生者為虛誑法相續之相菩薩雖沒不盡善本雖生不長諸惡
無垢稱言 若一切法自性自相如幻如化 云何仁者欻爾問言 汝從何沒來生此土又舍利子 沒者即是諸行斷相生者即是諸行續相菩薩雖沒不斷一切善法行相菩薩雖生不續一切惡法行相
佛告舍利弗是族姓子 本從阿閦佛阿維羅提世界來阿閦者漢言無怒 阿維羅提者妙樂也
是時佛告舍利弗有國名妙喜 佛號無動 是維摩詰於彼國沒而來生此
爾時世尊告舍利子有佛世界名曰妙喜 其中如來號為無動 是無垢稱為度眾生 從彼土沒來生此界
舍利弗言 希有世尊 是族姓子 乃從清淨佛土而來樂此多怒之處
舍利弗言 未曾有也 世尊 是人乃能捨清淨土 而來樂此多怒害處
舍利子言 甚奇世尊 如此大士未曾有也 乃能捨彼清淨佛土 而來樂此多雜穢處
維摩詰言 云何賢者夫日一切周行冥中為樂冥耶
維摩詰語舍利弗 於意云何日光出時與冥合乎
無垢稱曰 唯舍利子 於意云何日光豈與世間闇冥樂相雜住
答曰不然日不休者其明堪任行眾冥故也
答曰 不也日光出時即無眾冥
舍利子言 不也居士日輪纔舉眾冥都息
曰夫日奚故行閻浮利上
維摩詰言 夫日何故行閻浮提
無垢稱曰 日輪何故行贍部洲
答曰欲以明照為之除冥
答曰欲以明照為之除冥
舍利子言 為除闇冥作照明故
曰如是賢者 菩薩若生不淨佛土 則淨其人不俱為污 一切所近輒為除冥
維摩詰言 菩薩如是 雖生不淨佛土為化眾生故不與愚闇而共合也 但滅眾生煩惱闇耳
無垢稱曰 菩薩如是 為度有情生穢佛土不與一切煩惱雜居 滅諸眾生煩惱闇耳
是時大眾渴仰欲見妙樂世界阿閦如來及其大人
是時大眾渴仰欲見妙喜世界無動如來及其菩薩聲聞之眾
爾時大眾咸生渴仰欲見妙喜功德莊嚴清淨佛土無動如來及諸菩薩聲聞等眾
佛知一切眾會所念即請維摩詰言族姓子 現此眾中妙樂世界阿閦如來及其菩薩諸弟子眾眾皆欲見
佛知一切眾會所念告維摩詰言善男子 為此眾會 現妙喜國無動如來及諸菩薩聲聞之眾眾皆欲見
佛知眾會意所思惟告無垢稱言善男子 今此會中諸神仙等一切大眾咸生渴仰 欲見妙喜功德莊嚴清淨佛土無動如來及諸菩薩聲聞等眾汝可為現令所願滿
於是維摩詰菩薩自念吾當止此師子座不起為現妙樂世界鐵圍山川溪谷江湖河海州域須彌眾山明冥 日月星宿龍神天宮梵宮國邑墟聚人民君王及眾菩薩弟子具足阿閦如來及其道樹所坐蓮華其於十方施作佛事及其三重寶階 從閻浮利至忉利宮其階忉利諸天所 以下閻浮提禮佛拜謁供事聞法閻浮提人亦緣其階上忉利宮 天人相見如是無數德好之樂 從妙樂世界上至第二十四阿迦膩吒天 又斷取來供養入此忍界使一切眾兩得相見
於是維摩詰心念吾當不起于座接妙喜國鐵圍山川溪谷江河 大海泉源須彌諸山及日月星宿天龍鬼神梵天等宮城邑聚落男女大小并諸菩薩聲聞之眾乃至無動如來及菩提樹諸妙蓮華能於十方作佛事者三道寶階從閻浮提至忉利天以此寶階諸天來下 悉為禮敬無動如來聽受經法閻浮提人 亦登其階 上昇忉利見彼諸天妙喜世界成就如是無量功德上至阿迦膩吒天 下至水際 以右手斷取如陶家輪 入此世界猶持華鬘示一切眾
時無垢稱 作是思惟吾當於此不起于座以神通力速疾移取妙喜世界及輪圍山園林池沼泉源谿谷大海江河諸蘇迷盧圍繞峰壑日月星宿天龍鬼神 帝釋梵王宮殿眾會村城聚落國邑王都 在所居家男女大小并諸菩薩聲聞眾等乃至廣說 無動如來應正等覺 大菩提樹聽法安坐 海會大眾諸寶蓮華 往十方界為諸有情作佛事者三道寶階自然涌出 從贍部洲至蘇迷頂三十三天 為欲瞻仰禮敬供養不動如來及聞法故 從此寶階每時來下贍部洲人為欲觀見三十三天園林宮室 每亦從此寶階而上如是清淨妙喜世界 無量功德所共合成下從水際輪上至色究竟 悉皆斷取置右掌中 如陶家輪若花鬘貫 入此世界示諸大眾
維摩詰念欲喜眾會 即如其像正受三昧而為神足居諸眾前於師子座以右掌接妙樂世界來入忍土
作是念已入於三昧現神通力以其右手斷取妙喜世界置於此土
其無垢稱既作是思 不起于床入三摩地發起如是殊勝神通速疾斷取妙喜世界 置于右掌入此界中
彼得神通菩薩天人弟子見接舉來皆起稱曰唯然世尊哀取我惟世尊安立我
彼得神通菩薩及聲聞眾并餘天人俱發聲言唯然世尊 誰取我去願見救護
彼土聲聞及諸菩薩人天大眾得天眼者咸生恐怖俱發聲言誰將我去 誰將我去唯願世尊救護我等唯願善逝救護我等
阿閦佛以方便受眾人而解之曰非我所為 是維摩詰所接也
無動佛言非我所為 是維摩詰神力所作
時無動佛為化眾生方便告言諸善男子 汝等勿怖 汝等勿怖是無垢稱神力所引非我所能
其餘天人不知為誰取我如往而妙樂世界入此忍土不增不減又此土不迫隘而彼土亦不損也
其餘未得神通者 不覺不知己之所往妙喜世界雖入此土而不增減於是世界亦不迫隘如本無異
彼土初學人天等眾 未得殊勝天眼通者 皆悉安然不知不見 聞是語已咸相驚問 我等於今當何所往妙喜國土雖入此界 然其眾相無減無增堪忍世間亦不迫迮雖復彼此二界相雜各見所居與本無異
於是世尊釋迦文 告諸眾曰汝等觀是妙樂世界阿閦如來 其土嚴好菩薩行淨弟子清白
爾時釋迦牟尼佛告諸大眾汝等且觀妙喜世界無動如來其國嚴飾 菩薩行淨弟子清白
爾時世尊釋迦牟尼告諸大眾汝等神仙普皆觀見妙喜世界無動如來莊嚴佛土及諸菩薩聲聞等耶
皆曰唯然已見
皆曰 唯然已見
一切咸言 世尊已見時無垢稱即以神力 化作種種上妙天花及餘末香 與諸大眾令散供養釋迦牟尼無動如來諸菩薩等
願受如是淨好佛土諸菩薩皆欲追學阿閦如來菩薩所行
佛言 若菩薩欲得如是清淨佛土 當學無動如來所行之道
於是世尊復告大眾 汝等神仙欲得成辦如是功德莊嚴佛土為菩薩者 皆當隨學無動如來本所修行諸菩薩行
其於是見彼阿閦如來佛土者十四垓人起無上正真道意皆願生妙樂世界佛即記說是輩皆當生妙樂土又當來化我此忍世界 一切化已當復還彼
現此妙喜國時娑婆世界十四那由他人發阿耨多羅三藐三菩提心皆願生於妙喜佛土釋迦牟尼佛即記之曰 當生彼國時妙喜世界於此國土 所應饒益其事訖已還復本處舉眾皆見
其無垢稱以神通力 示現如是妙喜界時堪忍土中有八十四那庾多數諸人天等 同發無上正等覺心悉願當生妙喜世界世尊咸記皆當往生無動如來所居佛土時無垢稱 以神通力移取如是妙喜世界無動如來諸菩薩等 為欲饒益此界有情其事畢已還置本處彼此分離兩眾皆見
佛問舍利弗汝已見妙樂世界阿閦如來
佛告舍利弗汝見此妙喜世界及無動佛不
爾時世尊告舍利子汝已觀見妙喜世界無動如來菩薩等不
如是世尊見彼土人一切淨好皆得神足如維摩詰我等世尊 快得善利 得與是輩從之正士相見與事在在人人聞是法者快得善利誰聞是語而不好信
唯然已見 世尊願使一切眾生得清淨土如無動佛獲神通力如維摩詰世尊 我等快得善利 得見是人親近供養其諸眾生若今現在若佛滅後 聞此經者亦得善利況復聞已信解受持讀誦解說如法修行
舍利子言 世尊已見願諸有情皆住如是莊嚴佛土願諸有情成就如是福德智慧圓滿功德 一切皆似無動如來願諸有情皆當獲得自在神通如無垢稱世尊 我等善獲勝利 瞻仰親近如是大士其諸有情若但聞此殊勝法門 當知猶名善獲勝利何況聞已信解受持讀誦通利廣為他說 況復方便精進修行
如有手執翫習諷讀是為得佛行念 如有諷起是經法者為受正法為捨眾道為如來到其舍 若究暢書隨是法說而敬事者是為得佛福施得大法智其以是經四句頌教為同學說是為已得記莂 為得法樂已甚解矣
若有手得是經典者 便為已得法寶之藏若有讀誦解釋其義如說修行 即為諸佛之所護念其有供養如是人者 當知即為供養於佛其有書持此經卷者 當知其室即有如來若聞是經能隨喜者斯人即為取一切智若能信解此經乃至一四句偈為他說者當知此人即是受阿耨多羅三藐三菩提記
若諸有情手得如是殊勝法門 便為獲得法珍寶藏若諸有情信解如是殊勝法門 便為紹繼諸佛相續若諸有情讀誦如是殊勝法門 便成菩薩與佛為伴若諸有情受持如是殊勝法門 便為攝受無上正法若有供養學此法者 當知其室即有如來若有書寫供養如是殊勝法門 便為攝受一切福德一切智智若有隨喜如是法門 便為施設大法祠祀 若以如是殊勝法門一四句頌為他演說便為已逮不退轉位若善男子或善女人 能於如是殊勝法門 信解忍受愛樂觀察 即於無上正等菩提已得授記



維摩詰經法供養品第十三
維摩詰所說經法供養品第十三
說無垢稱經法供養品第十三
於是天帝釋白佛言多福哉世尊 得近如來文殊師利者 雖百千聞未有若此純法化者也
爾時釋提桓因於大眾中白佛言世尊 我雖從佛及文殊師利聞百千經未曾聞此不可思議自在神通決定實相經典
爾時天帝釋白佛言世尊 我雖從佛及妙吉祥聞多百千法門差別而未曾聞如是所說不可思議自在神變解脫法門
以宿曾聞是法不疑故 使其人得此法乘能受持誦況我面值應心與合諸愛此者吾無所違若一切見軌跡不離諸佛者於諸彼轉其已得勝 為降眾魔而來體道道意佛念其人必得
如我解佛所說義趣 若有眾生聞是經法 信解受持讀誦之者 必得是法不疑何況如說修行斯人即為閉眾惡趣開諸善門常為諸佛之所護念降伏外學摧滅魔怨修治菩提安處道場履踐如來所行之跡
如我解佛所說義趣 若諸有情聽聞如是所說法門 信解受持讀誦通利廣為他說 尚為法器決定無疑何況精勤如理修習如是有情關閉一切惡趣險徑開闢一切善趣夷塗常見一切諸佛菩薩降伏一切外道他論摧滅一切暴惡魔軍淨菩提道安立妙覺履踐如來所行之路
持是法者吾與官屬當助安之在所墟聚國邑 有以是法教勸說者吾與官屬共詣其所其未樂之天人 吾當起其樂必以喜樂而營護法
世尊 若有受持讀誦如說修行者我當與諸眷屬供養給事所在聚落城邑山林曠野有是經處我亦與諸眷屬 聽受法故共到其所其未信者當令生信其已信者當為作護
復言 世尊 若諸有情聽聞如是所說法門 信解受持乃至精勤如理修習我當與其一切眷屬恭敬供養是善男子善女人等世尊 若有村城聚落國邑王都受持讀誦開解流通此法門處我亦與其一切眷屬 為聞法故共詣其所諸未信者當令其信諸已信者如法護持令無障難
佛言善哉善哉 天帝吾代汝喜是諸去來現在佛得道者 皆說是法若是天帝欲得供養去來現在諸佛世尊 當受是法持誦自清宣示同學
佛言善哉善哉 天帝如汝所說 吾助爾喜此經廣說過去未來現在諸佛不可思議阿耨多羅三藐三菩提是故天帝 若善男子善女人 受持讀誦供養是經者即為供養去來今佛
爾時世尊告天帝釋善哉善哉 如汝所說汝今乃能隨喜如來所說如是微妙法門天帝當知 過去未來現在諸佛 所有無上正等菩提 皆於如是所說法門略說開示是故若有諸善男子或善女人 聽聞如是所說法門 信解受持讀誦通利 廣為他說書寫供養 即為供養過去未來現在諸佛
正使天帝三千世界如來滿中譬如甘蔗竹蘆稻麻叢林 甚多無數皆為如來有賢者子賢者女 於一劫若百劫 敬之事之奉之養之一切施安進諸所樂至諸佛般泥曰 一一等意穿地藏骨立七寶塔周於四方彌滿佛界 高至梵天施設蓋幡為諸佛別造塔皆於一劫若百劫 供養眾華眾香眾蓋幢幡伎樂云何天帝此人殖福能增多不
天帝 正使三千大千世界如來滿中譬如甘蔗竹[竺二+韋]稻麻叢林若有善男子善女人 或一劫或減一劫 恭敬尊重讚歎供養奉諸所安至諸佛滅後以一一全身舍利起七寶塔縱廣一四天下高至梵天表剎莊嚴以一切華香瓔珞幢幡伎樂微妙第一 若一劫若減一劫而供養之於天帝意云何其人植福寧為多不
又天帝釋 假使三千大千世界滿中如來譬如甘蔗及竹葦麻稻山林等若善男子或善女人 經於一劫或一劫餘 恭敬尊重讚歎承事以諸天人一切上妙安樂供具一切上妙安樂所居 奉施供養於諸如來般涅槃後供養一一全身舍利 以七珍寶起窣堵波縱廣量等四洲世界 其形高峻上至梵天表柱輪盤香花幡蓋 眾珍伎樂嚴飾第一如是建立一一如來七寶莊嚴窣堵波已經於一劫或一劫餘 以諸天人一切上妙花鬘燒香塗香末香衣服幡蓋寶幢燈輪眾珍伎樂種種供具 恭敬尊重讚歎供養於意云何是善男子或善女人 由此因緣獲福多不
曰多矣 世尊彼之福祐不可稱說億百千劫
釋提桓因言 多矣世尊彼之福德若以百千億劫說不能盡
天帝釋言 甚多世尊 難思善逝百千俱胝那庾多劫 亦不能說其福聚量
佛告天帝 當以知是賢者子賢者女 受此不思議門所說法要 奉持說者福多於彼所以者何法生佛道法出諸佛其能供養此正法者 非思欲施輩當以知此
佛告天帝 當知是善男子善女人 聞是不可思議解脫經典信解受持讀誦修行福多於彼所以者何諸佛菩提皆從是生菩提之相不可限量 以是因緣福不可量
佛告天帝 如是如是 吾今復以誠言語汝若善男子或善女人 聽聞如是不可思議自在神變解脫法門 信解受持讀誦宣說所獲福聚甚多於彼所以者何諸佛無上正等菩提從此生故唯法供養乃能供養如是法門 非以財物天帝當知無上菩提功德多故 供養此法其福甚多
佛告天帝 有昔過去無央數劫不可稱計時世有佛名俾沙闍羅耶(漢言藥王)如來至真等正覺明行成為善逝世間解無上士道法御天人師號佛世尊 其世界名太清 劫曰淨除彼時天帝 藥王如來壽三十劫其弟子眾凡三十六億垓菩薩十二億是時有轉輪聖王名曰寶蓋王有七寶主四天下
佛告天帝 過去無量阿僧祇劫時世有佛號曰藥王如來應供正遍知明行足善逝世間解無上士調御丈夫天人師佛世尊 世界名大莊嚴 劫曰莊嚴佛壽二十小劫其聲聞僧三十六億那由他菩薩僧有十二億天帝 是時有轉輪聖王名曰寶蓋七寶具足主四天下王有千子 端正勇健能伏怨敵
爾時世尊告天帝釋 乃往過去不可思議不可稱量無數大劫有佛出世 名曰藥王如來應正等覺明行圓滿善逝世間解無上丈夫調御士天人師佛世尊 彼佛世界名曰大嚴 劫名嚴淨藥王如來壽量住世二十中劫其聲聞僧有三十六俱胝那庾多數其菩薩眾十二俱胝時有輪王名曰寶蓋成就七寶主四大洲具足千子端嚴勇健能伏他軍
五劫奉事藥王如來 率其官屬施諸所安至五劫中 聖王寶蓋召其千子而告之曰汝等已見如來當共奉事施以所安於是千子聞父王命皆以安和 復至五劫供養藥王如來 并其官屬一切施安
爾時寶蓋與其眷屬供養藥王如來 施諸所安至滿五劫過五劫已告其千子汝等亦當如我以深心供養於佛於是千子受父王命供養藥王如來 復滿五劫一切施安
時王寶蓋與其眷屬 滿五中劫恭敬尊重讚歎承事藥王如來 以諸天人一切上妙安樂供具一切上妙安樂所居奉施供養過五劫已 時寶蓋王告其千子汝等當知 我已供養藥王如來 汝等今者亦當如我奉施供養於是千子聞父王教 歡喜敬受 皆曰善哉一切協同滿五中劫 與其眷屬恭敬尊重讚歎承事藥王如來 以諸人天一切上妙安樂供具一切上妙安樂所居 奉施供養
第一太子名曰善宿獨坐自念寧有供養殊過此者
其王一子名曰月蓋獨坐思惟寧有供養殊過此者
時一王子名為月蓋獨處閑寂作是思惟我等於今如是慇重恭敬供養藥王如來 頗有其餘恭敬供養最上最勝過於此不
空中有天承佛聖旨應曰正士 法之供養勝諸供養
以佛神力空中有天曰善男子 法之供養勝諸供養
以佛神力於上空中 有天發聲告王子曰月蓋當知 諸供養中其法供養最為殊勝
即問何謂法之供養
即問 何謂法之供養
即問 云何名法供養
天曰何不行問藥王如來佛當為汝解說法之供養
天曰 汝可往問藥王如來當廣為汝說法之供養
天答月蓋 汝可往問藥王如來 世尊 云何名法供養佛當為汝廣說開示
於是太子善宿即起行詣藥王如來稽首佛足而問法之供養 為法見者是何謂也
即時月蓋王子行詣藥王如來稽首佛足卻住一面白佛言世尊 諸供養中法供養勝 云何為法供養
王子月蓋聞天語已 即便往詣藥王如來恭敬慇懃頂禮雙足右遶三匝卻住一面白言世尊 我聞一切諸供養中 其法供養最為殊勝 此法供養其相云何
藥王佛言法供養者 如佛所說眾經奧藏深邃之言諸世所歸 非為難受難見之輩 以無憍慢微妙無像其義夷易菩薩篋藏修至諸持 經印所封非無道理其輪清淨入六度無極可善取學道品法淨入正之事為下大悲建于大悲離諸大見睹大緣起
佛言善男子 法供養者 諸佛所說深經一切世間難信難受 微妙難見清淨無染 非但分別思惟之所能得菩薩法藏所攝 陀羅尼印印之至不退轉成就六度善分別義順菩提法眾經之上入大慈悲離眾魔事及諸邪見 順因緣法
藥王如來告王子曰月蓋當知 法供養者 謂於諸佛所說經典 微妙甚深似甚深相一切世間極難信受難度難見 幽玄細密無染了義 非分別知菩薩藏攝 總持經王佛印所印分別開示不退法輪六到彼岸由斯而起善攝一切所應攝受菩提分法正所隨行 七等覺支親能導發辯說開示大慈大悲 拔濟引安諸有情類遠離一切見趣魔怨 分別闡揚甚深緣起
非人非命非女非男如空無相無願無為道地之行法輪之際天人百千所共歎譽法藏多度含受眾人明宣諸佛菩薩道行為入有義法之正要下於無常苦空非身戒無所犯 一切彼轉見為怖畏師仰諸佛睹夫生死而不與同現滅度安習如是像眾經微言 分別惟觀而以受法 是為法之供養
無我無人無眾生無壽命空無相無作無起能令眾生坐於道場而轉法輪諸天龍神乾闥婆等所共歎譽能令眾生入佛法藏攝諸賢聖一切智慧說眾菩薩所行之道依於諸法實相之義明宣無常苦空無我寂滅之法能救一切毀禁眾生 諸魔外道及貪著者能使怖畏諸佛賢聖所共稱歎背生死苦示涅槃樂十方三世諸佛所說若聞如是等經 信解受持讀誦 以方便力為諸眾生分別解說顯示分明 守護法故 是名法之供養
辯內無我外無有情 於二中間無壽命者 無養育者 畢竟無有補特伽羅性空無相無願無作無起相應能引妙覺能轉法輪天龍藥叉健達縛等 咸共尊重稱歎供養引導眾生大法供養 圓滿眾生大法祠祀一切聖賢悉皆攝受開發一切菩薩妙行真實法義之所歸依 最勝無礙由斯而起詳說諸法無常有苦無我寂靜 發生四種法嗢拖南遣除一切慳貪毀禁瞋恨懈怠妄念惡慧驚怖一切外道邪論惡見執著 開發一切有情善法增上勢力 摧伏一切惡魔軍眾諸佛聖賢共所稱歎能除一切生死大苦能示一切涅槃大樂三世十方諸佛共說於是經典若樂聽聞信解受持讀誦通利 思惟觀察甚深義趣 令其顯著施設安立 分別開示明了現前 復廣為他宣揚辯說 方便善巧攝護正法 如是一切名法供養
又族姓子 法供養者 為聞法生法 法轉成緣起 隨順離諸際見為如不生不起法忍非身非人為上因緣無違無受如無所諍以捨我作而依於義不以嚴好 以隨聖典而依於慧不為文飾 處處入義而依於經不習非義 以所懷戢而依於法不用人所見得諸法無受入無處所滅於不明滅於行 滅於識名色六入更樂痛愛受有 生老死苦一切以滅如是滅如是觀十二因緣起以不可盡而受微妙 人所視見而以不視是族姓子 名為無上法之供養
又於諸法如說修行隨順十二因緣離諸邪見得無生忍決定無我無有眾生而於因緣果報無違無諍離諸我所依於義不依語依於智不依識依了義經不依不了義經依於法不依人隨順法相無所入無所歸無明畢竟滅故 諸行亦畢竟滅 乃至生畢竟滅故 老死亦畢竟滅作如是觀 十二因緣無有盡相 不復起見是名最上法之供養
復次月蓋 法供養者 謂於諸法如法調伏及於諸法如法修行隨順緣起離諸邪見修習無生不起法忍悟入無我及無有情於諸因緣無違無諍不起異議 離我我所無所攝受依趣於義不依於文依趣於智不依於識依趣了義所說契經 終不依於不了義說 世俗經典而生執著依趣法性終不依於補特伽羅見有所得如其性相悟解諸法入無藏攝滅阿賴耶息除無明乃至老死 息除愁歎憂苦熱惱觀察如是十二緣起無盡引發常所引發 願諸有情捨諸見趣如是名為上法供養
如是天帝 太子善宿從藥王佛 聞法供養便得順忍即解寶衣以覆佛上而言曰余以堪任於如來滅後奉受正法作法供養擁護是道惟願如來加哀豎立 令我得降魔怨取佛正法
佛告天帝 王子月蓋從藥王佛 聞如是法得柔順忍即解寶衣嚴身之具 以供養佛白佛言世尊 如來滅後我當行法供養守護正法願以威神加哀建立 令我得降魔怨修菩薩行
佛告天帝 王子月蓋 從藥王佛聞說如是上法供養 得順法忍即脫寶衣諸莊嚴具 奉施供養藥王如來 白言世尊 我願於佛般涅槃後攝受正法作法供養護持正法唯願如來 以神通力哀愍加威 令得無難降伏魔怨 護持正法修菩薩行
彼佛知其內性 即說曰 末後汝當守護法城
佛知其深心所念 而記之曰 汝於末後守護法城
藥王如來既知月蓋增上意樂 便記之曰 汝於如來般涅槃後能護法城
於是善宿從見世尊 以家之信 捨家受道 勤修德本精進不久即立善法 起五神通得入諸道之持 不斷辯才遂於世尊般泥曰後 以智慧力至滿十劫 藥王如來所轉法施隨而分布於時善宿比丘化十億人使立大道十四垓人解弟子乘餘無量人得生天上
天帝 時王子月蓋見法清淨 聞佛授記以信出家 修集善法精進不久 得五神通逮菩薩道得陀羅尼無斷辯才於佛滅後以其所得神通總持辯才之力 滿十小劫 藥王如來所轉法輪隨而分布月蓋比丘以守護法勤行精進 即於此身化百萬億人 於阿耨多羅三藐三菩提立不退轉十四那由他人深發聲聞辟支佛心無量眾生得生天上
時彼王子得聞授記歡喜踊躍 即於藥王如來住世聖法教中 以清淨信棄捨家法趣於非家 既出家已勇猛精進修諸善法勤修善故 出家未久獲五神通至極究竟得陀羅尼無斷妙辯藥王如來般涅槃後 以其所得神通智力 經十中劫隨轉如來所轉法輪月蓋苾芻滿十中劫 隨轉法輪護持正法 勇猛精進安立百千俱胝有情 令於無上正等菩提得不退轉教化十四那庾多生 令於聲聞獨一覺乘心善調順方便引導無量有情令生天上
如是天帝 在昔異時王寶蓋者於今得佛名寶成如來 其太子善宿者 則吾是也其餘諸子於是賢劫 皆得如來至真等正覺此賢劫中千佛興者是也從鳩留先為始作佛至樓由如來為最後得
天帝 時王寶蓋豈異人乎今現得佛號寶炎如來其王千子即賢劫中千佛是也從迦羅鳩孫駄為始得佛最後如來號曰樓至
佛告天帝 彼時寶蓋轉輪王者豈異人乎 勿生疑惑莫作異觀所以者何應知即是寶焰如來其王千子 即賢劫中有千菩薩次第成佛四已出世餘在當來最初成佛名迦洛迦孫[馬*犬]如來最後成佛名曰盧至
如是天帝 當知此要昔者我身於諸如來行法供養得為上化為長化為願化為無上無比之化是故天帝當以知 此法之供養供養於佛維摩詰經囑累彌勒品第十四
月蓋比丘即我身是如是天帝 當知此要以法供養於諸供養為上為最第一無比是故天帝 當以法之供養供養於佛維摩詰所說經囑累品第十四
彼時護法月蓋王子 豈異人乎即我身是天帝當知我說一切於諸佛所設供養中 其法供養最尊最勝最上最妙最為無上是故天帝欲於佛所設供養者 當法供養無以財物說無垢稱經囑累品第十四
彼時佛語彌勒菩薩言彌勒 是名為無數億劫習佛道品 汝隨分布受是像經佛所建立 如來滅後廣博此道所以者何後世得者 族姓子族姓女天龍神揵沓和 當下德本其於前勝 已作無上正真道行而未得聞受此法者聞是輩經必甚愛樂 當頂受此佛之要道又汝彌勒 當利是輩諸族姓子 於是當為布現是經文
於是佛告彌勒菩薩言彌勒 我今以是無量億阿僧祇劫所集阿耨多羅三藐三菩提法 付囑於汝如是輩經於佛滅後末世之中 汝等當以神力廣宣流布於閻浮提無令斷絕所以者何未來世中當有善男子善女人 及天龍鬼神乾闥婆羅剎等 發阿耨多羅三藐三菩提心樂于大法若使不聞如是等經則失善利如此輩人聞是等經 必多信樂發希有心當以頂受隨諸眾生所應得利而為廣說
爾時佛告慈氏菩薩吾今以是無量無數百千俱胝那庾多劫所集無上正等菩提所流大法付囑於汝如是經典佛威神力之所住持 佛威神力之所加護 汝於如來般涅槃後五濁惡世 亦以神力住持攝受 於贍部洲廣令流布無使隱滅所以者何於未來世 有善男子或善女人 天龍藥叉健達縛等 已種無量殊勝善根已於無上正等菩提 心生趣向勝解廣大若不得聞如是經典 即當退失無量勝利若彼得聞如是經典 必當信樂發希有心歡喜頂受我今以彼諸善男子善女人等付囑於汝 汝當護念令無障難 於是經典聽聞修學 亦令如是所說法門廣宣流布
菩薩有二印何謂二有喜雜句嚴飾之印有入深法妙化之印彼若好喜雜句飾者 當知是為阿夷恬菩薩輩也若得是深經書受廣行 不以數數有畏聞之能傳 當知是菩薩為久修梵行
彌勒當知 菩薩有二相何謂為二一者好於雜句文飾之事二者不畏深義如實能入若好雜句文飾事者 當知是為新學菩薩若於如是無染無著甚深經典 無有恐畏能入其中 聞已心淨受持讀誦如說修行 當知是為久修道行
慈氏當知 略有二種菩薩相印何等為二一者信樂種種綺飾文詞相印二者不懼甚深法門如其性相悟入相印若諸菩薩尊重信樂綺飾文詞 當知是為初學菩薩若諸菩薩於是甚深無染無著不可思議自在神變解脫法門微妙經典無有恐畏 聞已信解受持讀誦 令其通利廣為他說 如實悟入精進修行 得出世間清淨信樂 當知是為久學菩薩
復有四事 阿夷恬用空耗何謂四所未聞經聞之驚疑 不作勸助專增為亂吾未曾聞此從何來若族姓子 甚解深法樂說微妙不從受習 雖近不敬專於中作毀行是為四 阿夷恬為空耗 不得至深法忍
彌勒 復有二法 名新學者 不能決定於甚深法何等為二一者所未聞深經 聞之驚怖生疑不能隨順毀謗不信而作是言 我初不聞從何所來二者若有護持解說如是深經者不肯親近供養恭敬或時於中說其過惡有此二法 當知是為新學菩薩 為自毀傷 不能於深法中調伏其心
慈氏當知略由四緣初學菩薩為自毀傷不能獲得甚深法忍何等為四一者初聞昔所未聞甚深經典 驚怖疑惑不生隨喜二者聞已誹謗輕毀 言是經典我昔未聞從何而至三者見有受持演說此深法門善男子等不樂親近恭敬禮拜四者後時輕慢憎嫉毀辱誹謗由是四緣初學菩薩為自毀傷不能獲得甚深法忍
又彌勒有二行 菩薩雖解深法猶以空耗何謂二習在邊方不恒其行 檀智蔑人不受不誦亦不追求自有甚解學深法者則以輕慢貪濁懷嫉不能納人亦不法施是為二 雖解深法猶以空耗不能疾近不起法忍
彌勒 復有二法 菩薩雖信解深法 猶自毀傷而不能得無生法忍何等為二一者輕慢新學菩薩而不教誨二者雖解深法而取相分別 是為二法
慈氏當知 略由四緣信解甚深法門菩薩 為自毀傷不能速證無生法忍何等為四一者輕蔑發趣大乘未久修行初學菩薩二者不樂攝受誨示教授教誡三者甚深廣大學處不深敬重四者樂以世間財施攝諸有情 不樂出世清淨法施由是四緣信解甚深法門菩薩 為自毀傷不能速證無生法忍
於是彌勒菩薩白佛言未曾有 唯然世尊 至於如來之善言吾當遠離如此之惡以護如來無數億劫道品之習若賢者子心入是輩經者 當令手得恣所念取若念受持如是輩經傳示同學廣說分明其時世尊 得如是經樂喜相傳者當知此輩菩薩為彌勒所建立也
彌勒菩薩聞說是已白佛言世尊 未曾有也如佛所說 我當遠離如斯之惡奉持如來無數阿僧祇劫所集阿耨多羅三藐三菩提法若未來世善男子善女人求大乘者當令手得如是等經與其念力 使受持讀誦為他廣說世尊 若後末世有能受持讀誦為他說者當知皆是彌勒神力之所建立
慈氏菩薩聞佛語已 歡喜踊躍而白佛言世尊所說甚為希有 如來所言甚為微妙如佛所示菩薩過失 我當悉皆究竟遠離如來所有無量無數百千俱胝那庾多劫所集無上正等菩提所流大法 我當護持令不隱滅若未來世 諸善男子或善女人 求學大乘是真法器 我當令其手得如是甚深經典與其念力 令於此經受持讀誦究竟通利書寫供養無倒修行廣為他說世尊 後世於是經典 若有聽聞信解受持讀誦通利無倒修行廣為他說當知皆是我威神力住持加護
佛言善哉善哉 彌勒如來代喜善說是言
佛言善哉善哉彌勒如汝所說 佛助爾喜
世尊告曰善哉善哉 汝為極善乃能隨喜如來善說 攝受護持如是正法
於是一切菩薩等 俱共同出聲言如來滅後我等在所佛土 當來於此分布佛道示諸同學以其所樂
於是一切菩薩合掌白佛我等亦於如來滅後 十方國土廣宣流布阿耨多羅三藐三菩提法復當開導諸說法者令得是經
爾時會中所有此界及與他方諸來菩薩 一切合掌俱發聲言世尊 我等亦於如來般涅槃後 各從他方諸別世界皆來至此 護持如來所得無上正等菩提所流大法 令不隱滅廣宣流布若善男子或善女人 能於是經聽聞信解受持讀誦究竟通利無倒修行廣為他說 我當護持與其念力令無障難
爾時四天王白佛言在所世尊 墟聚國邑有行如是深經法者吾當率諸官屬詣講法所為護講法 百由延內令無伺求得其便者
爾時四天王白佛言世尊 在在處處城邑聚落山林曠野 有是經卷讀誦解說者我當率諸官屬為聽法故往詣其所擁護其人 面百由旬令無伺求得其便者
時此眾中四大天王 亦皆合掌同聲白佛世尊 若有村城聚落國邑王都如是法門所流行處我等皆當與其眷屬并大力將率諸軍眾 為聞法故往詣其所護持如是所說法門及能宣說受持讀誦此法門者 於四方面百踰繕那皆令安隱無諸障難 無有伺求得其便者
彼時佛告賢者阿難取是經法奉持誦說以布現人
是時佛告阿難受持是經廣宣流布
爾時世尊復告具壽阿難陀曰汝應受持如是法門廣為他說令其流布
阿難言唯 當受是經布現眾人要者世尊 當何名斯經亦當以何奉持之
阿難言唯然 我已受持要者世尊 當何名斯經
阿難陀曰 我已受持如是法門世尊如是所說法門 其名何等我云何持
佛告阿難是名為維摩詰所說 亦名為不可思議法門之稱當奉持之
佛言阿難 是經名為維摩詰所說 亦名不可思議解脫法門如是受持
世尊告曰如是名為說無垢稱不可思議自在神變解脫法門應如是持
佛說是已莫不勸受 尊者維摩詰文殊師利為上首 眾菩薩大弟子一切魔眾 聞佛所說皆大歡喜
佛說是經已 長者維摩詰．文殊師利．舍利弗．阿難等 及諸天人阿修羅一切大眾 聞佛所說皆大歡喜
時薄伽梵說是經已 無垢稱菩薩 妙吉祥菩薩 具壽阿難陀及餘菩薩大聲聞眾并諸天人阿素洛等 聞佛所說 皆大歡喜 信受奉行



維摩詰經卷下
維摩詰經卷下
說無垢稱經卷第六
