(1a)včiriyar oγtaluγči orosiba ::
(1b)namo buddhaya :: namo dharmaya :: namo sangghaya :: endkegün keleber : arya vǰira čidika braǰña baramita nama maqa yana sudra :: töbedün keleber : bagsba sisrabgi baroltu (2a)byinba dorǰi gǰodba sis byaua tigba čenboyi ’mdo :: mongγolun keleber qutuγtu včiriyar oγtaluγči biligün činadu kiǰaγara kürügsen neretü yeke kölgen sudur :: qamuγ burqan kiged bodisdvnara mörgümüi ::
eyin kemen minu sonosuγsan nigen čaγtur : ilaǰu tegüs nögčigsen burqan siravastidaki čid köbegünü čečeglig anaata bindadiyin qotolayi bayasqaqui sangramdur ayaγqa tegimligüdün mingγan qoyar ǰaγun (2b)tabin ayaγqa tegimligüdün yekes quvaraγud kiged : asuru olan bodisdv maqasdvnarluγa qamtu saγun bülüge ::tendeče ilaǰu tegüs nögčigsen üde manaγaryin čaγtur : samtabs kiged karsa degeli beyedegen emüsüged badir ayaγayi bariǰu bürün : siravastayin yeke balγasundur binvadtur aǰirabai :tendeče ilaǰu tegüs nögčigsen siravastayin yeke balγasundur binvadun tulada aǰiraǰu bürün : binvad idegeni (3a)iderün : idegenü üileyi üiledčü : qoyitu idegenü binvadi tebčigsenü tula : badir ayaγa kiged : karsa degeliyen talbiǰu : köliyen ugiyaγad beledügsen debiskertür ǰabilaǰu beyeben sidurγu ǰalaγad : duradquyi ilete aγulǰu saγubai ::tendeče olan ayaγqa tegimligüd ilaǰu tegüs nögčigsen qamiγa bükü tende yorčiγad odču : ilaǰu tegüs nögčigsenü köldür terigüberiyen mörgüged ilaǰu tegüs nögčigseni γurbanta (3b)toγoriǰu nigen ǰügtür bayibai ::
basa tere čaγtur amin qabiyatu subudi terekü nöködtür čiγulǰu saγun bülüge ::tendeče amin qabiyatu subudi oronačaγan bosču degedü degeliyen nigen möründegen qumbiǰu :: baraγun ebüdügiyeren γaǰartur sögödüged : ilaǰu tegüs nögčigsen qamiγa bükü tere ǰügtür bököyin alaγaban qamtudqaǰu bürün : ilaǰu tegüs nögčigsene eyin kemen öčibei :: ilaǰu tegüs nögčigsen a tegünčilen iregsen dayini(4a)daruγsan üneger tuγuluγsan burqan : bodisdv maqasdvnara kedüi toγatan degedü tusabar tusa kürgeged : tegünčilen iregsen dayini daruγsan üneger tuγuluγsan burqan bodisdv maqasdvnara kedüi toγatan degedü sayitur ögküiber sayitur öggügsen kemebesü : ilaǰu tegüs nögčigsen a γayiqamsiγ buyu : sayibar oduγsan a γayiqamsiγ kü bolumui ::ilaǰu tegüs nögčigsen a bodisdvnarun kölgendür üneger orolduγsad kerkiǰü aγdaqu : kerkiǰü bütügegdekü : kerkiǰü (4b)sedkiliyen sayitur bariγdaqu :teyin kemen öčigsendür ilaǰu tegüs nögčigsen amin qabiyatu subudidur eyin kemen ǰarliγ bolbai :subudi a sayin sayin :subudi a tere tegünčilen kü buyu : tere tegünčilen kü boluyu :tegünčilen iregsed bodisdv maqasdvnuγudtal degedü tusalaquibar tusa kürgebei : tegünčilen iregsed bodisdv maqasdvnuγudtadegedü sayitur ögkiliber sayitur ögbei ::subudi a tegünü tulada sonosču masi sayitur sedkildüriyen baridqun : bodisdvnarun kölgendür (5a)ünen maγad orolduγsad : kerkiǰü aqui : kerkiǰü bütügeküi kerkiǰü sedkiliyen sayitur bariquyi čimada nomlasuγai bi ::ilaǰu tegüs nögčigsen tere tegünčilen kü buyu kemen öčiǰü bürün amin qabiyatu subudi ilaǰu tegüs nögčigsenü ǰarliγiyar boluγsandur ilaǰu tegüs nögčigsen amin qabiyatu subudidur eyin kemen ǰarliγ bolbai ::subudi a egündür bodisdvnarun kölgendür ünen maγad orolduγsad eyin sedkigdeküi : bi kedüi bükü amitan kemen amitandur quraǰu
(5b)čiγuluγsad öndegeneče törögsen ba : umaiača törögsen ba : ǰögin dulayanača törögsen ba : qubilǰu törögsen ba : öngge beyetü ba : öngge beyetü busu ba : sedkiküiten ba : sedkiküi ügegün ba : sedkiküi ügei sedkiküi ügei busu ba :amitanu ayimaγ kedüi bügesü amitan kemen nereyidčü qomuslaγdaγsan tede bügüdeyi ülegsen čoγča ügei nirvanu činartur bari nirvan bolγabasu :teyin kü čaγlasi ügei amitani bari nirvan bolγabasu ber : nigeken ber amitani bari nirvan boluγsan ügei buyu kemen (6a)sedkil egüskegdeküi :tere yaγunu tulada kemebesü : subudi a ker ber bodisdvnar amitan kemen sedkiǰü oroldubasu ele : tegüni bodisdv ülü kemegdeküyin tulada bolai :tere yaγunu tulada kemebesü : subudi a kedbe amitan kemen sedkiǰü oroldubasu ba : amin kemen sedkiǰü oroldubasu ba : budgali kemen sedkiǰü oroldubasu ele : tere bodisdv ülü kemegdeküyin tulada boluyu ::
basa subudi a bodisdvnar bodadur ber ülü orosin ögligeyi ögteküiyaγuqandur ber ülü orosin ögligeyi ögteküi :önggedür ber (6b)ülü orosin ögligeyi ögteküi :daγun . ünür . amtan . kürteküi . kiged : nomdur ber ülü orosin ögligeyi ögteküi :subudi a kerken ber kiǰü belge kemen sedkiküidür ber ülü orosiqu tere metü bodisdv maqasdvnar ögligeyi ögteküi :tere yaγunu tulada kemebesü : subudi a bodisdvnarun ab ali orosil ügegüie öglige öggügsen tegünü buyanu čoγčayi inu subudi a čeneǰü üliküie kilbar busuyin tulada bolui :
subudi a egüni ker kemen sedkimüi : dorona ǰügün oγtarγuiyi čeneküie (7a)kilbar kemen sedkimüyü :subudi öčirün : ilaǰu tegüs nögčigsen a tere busu bolai ilaǰu tegüs nögčigsen ǰarliγ bolurun :subudi a tegünčilen kü emüne öröne umara . degere ba dorodu ǰüg kiged : ǰüg ǰobkis ba : arban ǰügün oγtarγuiyi čeneküie kilbar kemen sedkimüyü :subudi öčirün : ilaǰu tegüs nögčigsen a /teyin/ busu bolai :ilaǰu tegüs nögčigsen ǰarliγ bolurun : subudi a tegünčilen kü bodisdvnar /ab/ alindur ber /ülü orosin/ öglige öggügsen tere buyanu čoγča kemebesü :(7b)subudi a čeneküie kilbar busuyin /tulada bolai/ ::subudi a egüni /ker/ kemen sedkimüi : tegüs sayin lagšantuyin tula : tegünčilen iregsen kemen üǰegdeküie sedkimüyü :subudi öčirün : ilaǰu tegüs nögčigsen a tere busu bolai : tegüs sayin lagšantuyin tula tegünčilen iregsen kemen ülü üǰegdeküi buyu :tere yaγunu tulada kemebesü : tegünčilen iregsene aliba tegüs sayin lagšan kemen nomlaγdaγsan tere büged tegüs sayin lagšan ügeyin kil tulada bolai : teyin kemen öčigsendür :ilaǰu tegüs nögčigsen (8a)amin qabiyatu subudidur eyin kemen ǰarliγ bolbai :subudi a kedüi tegüs sayin lagšan bolbasu tedüi kil qudal boluyu :kedüiken ba tegüs sayin lagšan ügei tedüi kil qudal ülü bolumui ::tere metöiyer tegünčilen iregsedi lagšan kiged lagšan ügegüie üǰegdeküi ::
teyin kemen ǰarliγ boluγsandur : ilaǰu tegüs nögčigsene amin qabiyatu subudi eyin kemen öčibei :ilaǰu tegüs nögčigsen a irege edügüi tabun ǰaγunu ečüs čaγtur : degedü nom asuru teyin büged ečülǰü ebdereküidür i . (8b)kedbe amitan ene metö nomlaγsan sudurun ayalγudur ünen maγad sedkil egüskekün bolqu buyu ügei üü :ilaǰu tegüs nögčigsen ǰarliγ bolurun : subudi a či eyin kemerün : irege edügüi tabun ǰaγunu ečüs čaγtur : degedü nom asuru teyin büged ečülǰü ebdereküidür i kedbe amitan ene metü nomlaγsan sudurun ayalγudur ünen maγad sedkil egüskekün bolqu buyu /ügei/ üü̈ : kemen či teyin kemen buu ögületügei ::subudi a irege edügüi tabun ǰaγunu ečüs čaγtur degedü nom asuru masi teyin büged (9a)ečülǰü ebdereküidür i : tegüs saγsabadtu : /tegüs/ erdemtö : tegüs biligtö bodisdv maqasdvnar bolqu boluyu ::subudi a tede bodisdv maqasdvnar ber nigen burqandur takil kündülel üiledügsen busu : nigen burqandur buyanu ündüsüni egüskegsen busu buyu :subudi a olan /tüg tümen/ burqannuγudtur takil kündülel üiledčü : eng olan /tüg tümen/ burqandur buyanu ündüsüni egüskegsed teyimü bodisdv maqasdvnar törökü boluyu ::subudi a kedbe ene metü nomlaγsan sudurun ayalγustur nigen dakina (pro dekene) (9b)süsülküi adičid sedkilil olqui bolqu : tedegeri tegünčilen iregsed medeyü :subudi a tedegeri tegünčilen iregsed üǰeyü : subudi a tede ele amitan bügüde čaγlasi ügei buyanu čoγčayi egüskeǰü sayitur quriyaγsan bolqu boluyu :tere yaγunu tulada kemebesü : subudi a bodisdv maqasdvnar tedeger kemebesü bi kemen sedkiǰü orolduqu ülü boluyu : amitan kemen sedkiǰü orolduqu busu : amin kemen sedkiǰü orolduqu busu : budgali kemen sedkiǰü ülü orolduquyin tulada bolai :subudi a bodisdv maqasdvnar (10a)tedeger kemebesü : nom kemen sedkiküi : nom ügei kemen ber sedkiǰü ülü orolduyu : tede kemebesü sedkiküi kiged sedkiküi ügei kemen ber orolduqu ülü boluyu :tere yaγunu tulada kemebesü : subudi a ker ber tede bodisdv maqasdvnar nom kemen sedkiǰü ele oroldubasu ber tere büged tedeger bi kemen sedkiküi boluγad : amitan kemen sedkiküi : amin kemen sedkiküi . budgali kemen sedkiküyin tulada bolai :ker ber nomi bi ügei kemen sedkiǰü oroldubasu ber tere büged tedeger bi kemen sedkikü boluγad : (10b)amitan kemen sedkiküi : amin kemen sedkiküi : budgali kemen sedkiküyin tulada bolai :tere yaγunu tulada kemebesü : basa subudi a bodisdvnar nomi alǰiyas ülü bariγdaqu /buyu/ : nom busuyi ber ülü bariquyin tulada bolai :tegüber egündür ǰorin sedkiǰü bürün : tegünčilen iregsed ene nomun ǰüili sal metü medeǰü uqaγsad nomudi /ber/ tebčikü ele /bügesü/ : nom busudi daki yaγun ögületele bui kemen nomlaǰuqui ::
busu ber ilaǰu tegüs nögčigsen amin qabiyatu subudidur eyin kemen ǰarliγ bolbai :subudi a egüni ker kemen sedkimüi : (11a)tegünčilen iregsen /ab/ ali degere ügei üneger tuγuluγsan bodi qutuγi ilete tegüsken burqan bolquyin aliba tere nomudi bui kemen sedkimüyü : tegünčilen iregsed aliba tere nomudi nomlaba kemen sedkimüyü :teyin kemen ǰarliγ boluγsandur : ilaǰu tegüs nögčigsene amin qabiyatu subudi eyin kemen öčibei : ilaǰu tegüs nögčigsen a /ker/ ilaǰu tegüs /nögčigsene/ nomlaγdaγsan tere udqayi medegseniyer minu bolbasu ele : tegünčilen iregsed aliba degere ügei ünen tegüs tuγuluγsan bodi qutuγi ilete tegüsken (11b)burqan bolquyin aliba tere nomud ber ügei bolai : tegünčilen iregsene ǰüǰegüldegsen/ aliba tere nomud ber ügei kü bolai ::tere yaγunu tulada kemebesü tegünčilen iregsen ab ali nomudi ber ilete tegüsken burqan bolqu ba : üǰegüldegsen tere kemebesü : sedkisi ügei ögülesi ügei buyu : tere kemebesü nom ber busu : nom ügei ber busuyin tulada bolai :tere yaγunu tulada kemebesü : qutuγtan budgalis kemebesü ese egüdügsene belgeteie negegdegsenü tulada bolai :: ilaǰu tegüs nögčigsen ǰarliγ bolurun :
(12a)subudi a egüni ker kemen sedkimüi :iǰaγurtanu köbegüd ba : iǰaγurtanu ökid kedbe γurban mingγan yeke mingγan /ene/ yirtinčü ulusi /doloγan/ erdenisiyer sayitur dügürgeǰü öglige ögbesü ele : iǰaγurtanu köbegüd ba iǰaγurtanu ökid tede tere siltaγanača buyanu čoγča olan törögülkü kemen sedkimüyü :subudi öčirün : ilaǰu tegüs nögčigsen a /olan/ boluyu : sayibar oduγsan a olan kü bolumui : iǰaγurtanu köbegüd ba iǰaγurtanu ökid tere tegünü siltaγanača buyanu čoγča olan törögülkü boluyu :tere yaγunu tulada kemebesü : ilaǰu tegüs nögčigsen (12b)a buyanu čoγča tere büged čoγča ügeiyin tulada bolai : tegüber tegünčilen iregsed buyanu čoγča/buyanu čoγča/ kemen nomlabai ::ilaǰu tegüs nögčigsen ǰarliγ bolurun : subudi a iǰaγurtanu köbegüd ba iǰaγurtanu ökid ken tere ene γurban mingγan yeke mingγan yirtinčüyi /doloγan/ erdinisiyer sayitur dügürgeǰü öglige öggügseneče :ken tere ene nomun ǰüileče ai dörben badaγtu nigen silügi ber toγtaγaǰu bürün : busudta ber üneger nomlaǰu üneger sayitur (13a)üǰegülbesü ele : tegünü tere siltaγanača buyanu čoγčayi asuru olan toγa tomsi ügei čaγlasi ügei törögülüyü :tere yaγunu tulada kemebesü : subudi a tegünčilen iregsen dayini daruγsan üneger tuγuluγsan burqannuγudun degere ügei ünen maγad /tegüs/ tuγuluγsan bodi /qutuγ/ egüneče boluγsan buyu :ilaǰu tegüs nögčigsen burqannuγud ber egüneče törögsenü tulada bolai :tere yaγunu tulada kemebesü :subudi a burqanu nomnuγud burqanu nomnuγud kemegdegsen : burqanu tedeger nomudi (13b)ügei kemen tegünčilen iregsen nomlaγsanu tulada buyu : tegüber burqanu nomnuγud kemegdeyü ::
subudi a egüni ker kemen sedkimüi : surtabanud eyin kemen bi surtabanu qutuγi olba kemen sedkiǰü sedkikü üü :subudi öčirün : ilaǰü tegüs nögčigsen a tere busu bolai : tere yaγunu tulada kemebesü : ilaǰu tegüs nögčigsen a tere yaγundur ber orolduγsan ügeiyin tulada buyu : tegüber surtaban kemegdeyü :: önggedür ber ese orolduγad : dayandur ber busu : ünürtür ber busu : amtandur ber busu : kürteküidür ber (14a)busu : nomnuγudtur ber ese orolduγsan buyu : tegüber nasuda orolduγsan surtaban kemegdeyü ::/tere yaγunu tulada kemebesü/ ilaǰu tegüs nögčigsen a ker ber surtabanud eyin kemen surtabanu qutuγi olbai bi kemen sedkikü bolbasu ele : tere büged tegüni bi kemen sedkikü bolqu boluyu : amitan kemen sedkiküi : amin kemen sedkiküi : budgali kemen sedkiküi bolqu bolai :
ilaǰu tegüs nögčigsen ǰarliγ bolurun : subudi a egüni ker kemen sedkimüi : sagardigamud eyin kemen sagardigamun qutuγi olbai bi kemen (14b)sedkiǰü sedkikü üü :subudi öčirün ilaǰu tegüs nögčigsen a tere busu bolai : tere yaγunu tulada kemebesü : ali tere sagardigamdur orolduqui tere nom nigeken ber ügeiyin tulada buyu tegüber sagardigam kemegdeyü ::
ilaǰu tegüs nögčigsen ǰarliγ bolurun : subudi a egüni /ker/ kemen sedkimüi : anagamud eyin kemen anagamun qutuγi olbai /bi/ kemen sedkiǰü sedkikü üü :subudi öčirün : ilaǰu tegüs nögčigsen a tere busu bolai : tere yaγunu tulada kemebesü : ali tere anagamdur kü orolduqui tere (15a)nom nigeken ber ügeiyin tulada buyu : tegüber anagam kemegdeyü ::
ilaǰu tegüs nögčigsen ǰarliγ bolurun : subudi a egüni ker kemen sedkimüi : arqad eyin kemen arqad kü bolbai bi kemen sedkiǰü sedkikü üü :subudi öčirün : ilaǰu tegüs nögčigsen a tere busu bolai : tere yaγunu tulada kemebesü : ali tere arqad kemegdekü /tere/ nom nigeken ber ügeiyin tulada bolai : ilaǰu tegüs nögčigsen a ker ber arqad eyin kemen arqad kü bolbai bi kemen sedkiküi bolbasu ele : tere büged tegüni bi kemen barimtalaqui bolqu boluyu : (15b)amitan kemen sedkiküi amin kemen sedkiküi : budgali kemen sedkiküi bolqu bolai ::
ilaǰu tegüs nögčigsen a tegünčilen iregsen dayini daruγsan üneger tuγuluγsan burqan namayi nisvanis ügei aγčidun manglai /anu/ kemen ǰarliγ bolǰu bülüge :: ilaǰu tegüs nögčigsen a bi tačiyangγuiača anggiǰiraγsan arqad bolbasu ber : ilaǰu tegüs nögčigsen a bi eyin kemerün : arqad kü bolai kemen ülü sedkimüi /bi/ :ilaǰu tegüs nögčigsen a ker ber eyin kemen dayini daruγsan arqad kü bolbai bi kemen sedkiküi bolbasu ele : tegünčilen (16a)iregsen namayi iǰaγurtanu köbegün subudi kemebesü : nisvanis ügegüie aγsadun manglai anu buyu : yaγuqandur ber ese orosiγsanu tula : nisvanis ügei aγsan nisvanis ügei orosiγsan kemen viyakiridi ülü ögküi bolai ::
ilaǰu tegüs nögčigsen ǰarliγ bolurun : subudi a egüni ker kemen sedkimüi : tegünčilen iregsed tegünčilen iregsen dayini daruγsan üneger tuγuluγsan dibanggara burqanača aliba abuγsan tere nomud nigeken /ba/ bui kemen sedkimüyü :subudi öčirün : ilaǰu tegüs nögčigsen a tere busu bolai : tegünčilen (16b)iregsed tegünčilen iregsen dayini daruγsan üneger tuγuluγsan dibanggara burqanača aliba abuγsan tere nomud nigeken ber ügei bolai ::
ilaǰu tegüs nögčigsen ǰarliγ bolurun : subudi a bodisdvnar kedbe bügesü eyin kemen bi ulusun ǰokiyalnuγudi bütügebei kemen ögülebesü : tere qudaliyar ögüǰeküi buyu :tere yaγunu tulada kemebesü : subudi a ulusun ǰokiyalnuγud ulusun ǰokiyalnuγud kemegdekün inu : tedeger ǰokiyali ügei kemen tegünčilen iregsed nomlaγsanu (17a)tulada buyu : tegüber ulusun ǰokiyalnuγud kemegdeyü :
subudi a tere metüiyer bodisdv maqasdvnar ene metü orosil ügegüie sedkili /egüskegdeküi/ : yaγuqandur ber ülü orosiqui sedkili egüskegdeküi : /öngge beyedür/ ber ülü orosiqui sedkili egüskegdeküi : daγun /kiged/ . ünür . amtan . kürteküi kiged : nomdur ber ülü orosiqui sedkili egüskegdeküi ::subudi a /eyin/ uqaγdaqui adalidqabasu : nigen kümünü beye inu ene metü bolurun : eyin uqaγdaqui : aγulasun qaγan sümbir aγulayin tedüi /bolbasu ele : subudi a (17b)egüni ker kemen sedkimüi : tere beyeyi yeke buyu kemen sedkimüyü :subudi öčirün : ilaǰu tegüs nögčigsen a tere beye yeke buyu : sayibar oduγsan a tere beye yeke boluyu : tere yaγunu tulada kemebesü : tegünčilen iregsen tere beyeyi boda ügei kemen nomlaγsanu tulada buyu : tegüber beye kemegdeǰüküi ::
ilaǰu tegüs nögčigsen ǰarliγ bolurun : subudi a egüni ker kemen sedkimüi : gangga mörenü qumakiyin taya inu kedüi bolbasu tedüi toγatan /kü/ gangga möred bolbasu ele : tedegerün ab ali tede qumakisi (18a)olan buyu kemen sedkimüyü :subudi öčirün : ilaǰu tegüs nögčigsen a tede gangga möred ber olan bügetele : tedegerün qumakiyi /ber/ daki yaγun ögületele bui ::ilaǰu tegüs nögčigsen ǰarliγ bolurun : subudi a čimada süsülün taγalaγdaqui : /čimada/ dotoraban oroγulun üileteküi : tedeger gangga mörenü qumakiyin toγa inu kedüi bolbasu tedüi toγatan yirtinčüyin /ulusi/ eres ba /daki/ emes kedbe bügesü doloγan ǰüil erdinisiyer sayitur dügürgeǰü bürün : tegünčilen iregsen dayini daruγsan üneger tuγuluγsan burqannuγud (18b)tur lab ögbesü ele : subudi a egüni ker kemen sedkimüi : tere eres ba daki emesün tere siltaγanača buyan inu eng olan törögülümüyü :subudi öčirün : ilaǰu tegüs nögčigsen a olan kü boluyu : sayibar oduγsan a olan kü bolumui : tere eres ba emesün tegünü tere siltaγanača eng olan buyannuγudi törögülküi bolumui ::ilaǰu tegüs nögčigsen ǰarliγ bolurun : subudi a ken tere tedüi toγatan yirtinčüsi doloγan ǰüil erdinisiyer sayitur dügürgeǰü bürün : tegünčilen iregsen ayaγqa tegimlig ünen tegüs tuγuluγsan burqan(19a)nuγudta öglige öggügseneče : ken tere ene nomun ǰüileče ai dörben badaytu silügün tedüikeni toγtaγaǰu : busudta /üneniyer/ nomlaǰu üneniyer sayitur üǰegülbesü ele : tendekene büged tere siltaγanača asuru eng olan toγa tomsi ügei čaγlasi ügei buyannuγudi törögülüyü ::
basa subudi a aliba ǰügün orondur ene nomun ǰüileče ai dörben ayalγu silügün tedüiyi uribasu ba : ungsibasu tere etegedün /oron tngri kiged kümün asuriluγa/ nigene yirtinčüdekinü takilun čayiti oron (19b)bolqu bügesü ele : kedbe ene nomun ǰüili abubasu . baribasu . uribasu . ungsibasu . qotolayi dotoraban oroγulun üiledbesü : törö yosubar duranduriyan sedkigčid : tedeger asuru masi γayiqamsiγ tangsuy bolquyi ögületele yaγun : tere etegedün γaǰartur üǰegülügči baγsi ba lama metü nigen ber orosiǰu aqu boluyu ::
teyin kemen ǰarliγ boluγsandur : ilaǰu tegüs nögčigsene amin qabiyatu subudi eyin kemen öčibei : ilaǰu tegüs nögčigsen a ene nomun ǰüilün nere inu yaγun bui : egüni ker toγtaγasuγai bi : teyin kemen öčibesü :ilaǰu (20a)tegüs nögčigsen amin qabiyatu subudidur eyin kemen ǰarliγ bolbai : subudi a ene nomun ǰüilün nere inu biligün činadu kiǰaγara kürügsen kemegdeyü : egüni teyin kü baridqun : tere yaγunu tuladakemebesü : subudi a tegünčilen iregsedte bilig baramid kemen aliba nomlaγdaγsan tere büged baramid ügeiyin tulada buyu : tegüber bilig baramid /kemegdeyü/ ::
subudi a egüni ker kemen sedkimüi : tegünčilen iregsedün aliba nomlaγsan tere nomudi nigeken ba bui kemen sedkimüyü :subudi öčirün : ilaǰu tegüs nögčigsen a (20b)tegünčilen iregsedün aliba nomlaγsan tere nomud nigeken ba ügei bolai : ilaǰu tegüs nögčigsen ǰarliγ bolurun :
subudi a egüni ker kemen sedkimüü̈ : γurban mingγan yeke mingγan yirtinčü ulustaki γaǰarun : kedüi toγatan bükü tere baramanusi olan kemen sedkimüyü :subudi öčırün : ilaǰu tegüs nögčigsen a γaǰarun tere baramanus olan buyu : sayibar oduγsan a olan kü bolumui : tere yaγunu tulada kemebesü : ilaǰu tegüs nögčigsen a γaǰarun ab ali tere baramanusi baramanus ügei kemen tegünčilen iregsen nomlaγsanu tulada bolai : tegüber (21a)γaǰarun toγosun (pro taγusun) kemegdeyü yirtinčüyin ab ali tere ulusi ulus ügei kemen tegünčilen iregsen nomlaγsanu tulada buyu : tegüber yirtinčüyin ulus kemegdeyü ::
ilaǰu tegüs nögčigsen ǰarliγ bolurun : subudi a egüni ker kemen sedkimüi : yeke eresün γučin qoyar tede lagšaniyar : tegünčilen iregsen dayini daruγsan üneger tuγuluγsan burqan kemen ülelü sedkimüyü :subudi öčirün : ilaǰu tegüs nögčigsen a tere busu bolai : tere yaγunu tulada kemebesü : yeke eresün γučin qoyar lagšani aliba tegünčilen/iregsedün nomlaγsan tedeger lagšani ügei (21b)kemen tegünčilen iregsen nomlaγsanu tulada buyu tegüber yeke eresün γučin qoyar lagšannuγud kemegdeyü ::
ilaǰu tegüs nögčigsen ǰarliγ bolurun : subudi a eres ba daki emes kedbe gangga mörenü qumakiyin toγatan beyeben oγoγata öggügseneče : ken tere ene nomun ǰüileče ai dörben ayalγu silügün tedüiyi toγtaγaǰu : busudta ber üneniyer ǰiγaǰu ögbesü ele : tegünü tere siltaγanača /asuru eng olan toγa/ tomsi ügei čaγlasi ügei buyannuγudi törögülüyü ::
tendeče amin qabiyatu subudi namun küčuniyer (22a)nilbusun γarγaγad : tere nilbusuniyan arčilu bürün ilaǰu tegüs nögčigsene eyin kemen öčibei :ilaǰu tegüs nögčigsen a ene nomun ǰüili kedüi toγatan tegünčilen iregsedün nomlaγsan inu : ilaǰu tegüs nögčigsen a γayiqamsiγ /kü/ buyu : sayibar oduγsan a γayiqamsiγ kü bolumui : ilaǰu tegüs nögčigsen a minu bilge bilig törögseneče /inaγsi/ ene nomun ǰüili erte urida keǰiye ber ese sonosuluγa bi ::ilaǰu tegüs nögčigsen a ene suduri nomlaγsandur : kedbe ünen maγad sedkil egüskekün bolqun tedeger amitan neng asuru (22b)γayiqamsiγtu bolqu bolumui : tere yaγunu tulada kemebesü : ilaǰu tegüs nögčigsen a ünen maγad ab ali sedkiküi : teyin büged sedkiküi ügeiyin tulada buyu : tegüber ünen maγad sedkiküi kemen tegünčilen iregsen nomlaǰuqui ::
ilaǰu tegüs nögčigsen a ene nomun ǰüili nomlaquidur minu uqaγsan süsülügsen kemebesü : nadur γayiqamsiγ busu /buyu ǰa/ : ilaǰu tegüs nögčigsen a qoyitu čaγtur : tabun ǰaγunu qoyitu ečüstür : /kedbe amitan/ ene nomun ǰüili aburun ba : barirun : urirun : ungsirun : qotolayi dotoraban (23a)oroγulurun üiledügčid tede kemebesü : masi ülemǰi γayiqamsiγtu bolqu bolumui :
basa ilaǰu tegüs nögčigsen a tede bi kemen sedkiǰü orolduqui ülü boluγad : amitan kemen sedkiküi : amin kemen /sedkiküi/ kiged : budgali kemen sedkiǰü orolduqu ülü bolumui ::tere yaγunu tulada kemebesü : ilaǰu tegüs nögčigsen a bi kemen sedkiküi : amitan kemen sedkiküi : amin kemen sedkiküi : budgali kemen sedkiküi : aliba ede sedkiküi bügüdeeče qayačaγsanu tulada buyu :tere yaγunu tulada kemebesü : ilaǰu tegüs nögčigsen burqannuγud kemebesü : qamuγ (23b)sedkiküieče anggiǰiraγsanu tula bolai ::
teyin kemen öčibesü : ilaǰu tegüs nögčigsen amin qabiyatu subudidur eyin kemen ǰarliγ bolbai :subudi a tere tegünčilen kü buyu : tere tegünčilen kü bolumui : /amitan/ kedbe /ene suduri/ nomlaquidur /ülü aγuγad : qamuγača ülü ǰüdeged/ qamuγača /ǰüdeküi ülü bolqui/ tedeger kemebesü asuru neng γayiqamsiγtu boluyu :tere yaγunu tulada kemebesü : subudi a ene degedü baramidi tegünčilen iregsed nomlaǰuqui : /degedü/ baramidi tegünčilen iregsed nomlaγsan buyu : čaγlasi ügei ülisi ügei (24a)burqan ilaǰu tegüs nögčigsed ber nomlaquyin tulada buyu : tegüber degedü baramid kemegdeyü ::
basa subudi a tegünčilen iregsedün aliba küličenggüi baramid kemen nomlaγsan tere büged baramid ügei buyu :tere yaγunu tulada kemebesü : (pro ::) subudi a ali čaγtur kalinggayin qaγan minu /üyes/ kiged gesigüdi oγtaluγsan tere čaγtur : nadur bi kemen sedkiküi ba : amitan kemen sedkiküi ba : amin kemen sedkiküi ba : budgali kemen /sedkiküi/ ese kü töröbei : nadur sedkiküi yaγuqan ber ügei boluγad : /sedkiküi/ ügei boluγsan /ber/ (24b)busuyin tulada bolai : tereyaγunu tulada kemebesü : subudi a ker ber tere čaytur : nadur bi kemen sedkiküi töröbesü ele : tere čaytur qoortu sedkili sedkiküi ber töröged : amitani sedkiküi : amitani sedkiküi : budgaliyi sedkiküi töröbesü tere čaγtur qoortu sedkili sedkiküi ber bolquyin tulada bolai ::subudi a ilete medemüi bi : erte nögčigsen čaγtur : tabun ǰaγun töröldüriyen küličenggüi ögülegči neretü arsi boluγsan/tende ber/ nadur bi kemen sedkiküi esekü töröbei : amitan kemen sedkiküi : amin kemen (25a)sedkiküi : budgali kemen sedkiküi esekü töröbei ::subudi a tere metüyin tulada bodisdv maqasdvnar qamuγ sedkiküyi teyin büged tarqayaǰu bürün : degere ügei ünen tegüs tuγuluγsan bodi qutuγtur sedkil egüskegdeküi : (pro ::) önggedür ber ülü orosiqui sedkil egüskegdeküi : daγun . ünür ǰamtan kiged : kürteküidür ber/ ülü orosiqui sedkil egüskegdeküi : /nomdur ber ülü orosiqui sedkil egüskegdeküi : /nom ügeidür ber ülü orosiqui sedkil egüskegdeküi : yaγundur ber ülü orosiqui sedkil egüskegdeküi :tere yaγunu tulada (25b)kemebesü : aliba orosilu aγsan tere kü aqui orosiqui ügeiyin tulada buyu : tegüber tegünčilen iregsed eyin kemen bodisdvnar orosil ügegüie öglige /ögteküi/ kemen nomlaǰuqui ::
basa subudi a bodisdvnar ene metü qamuγ amitanu tusayin tulada ögligeyi oγoγata ögteküi : amitan kemen aliba sedkiküi tere büged sedkiküi ügei buyu :tegünčilen iregsed qamuγ amitan kemen /ali tere/ nomlaγsan tede /amitan/ ber ügei kü bolai :tere yaγunu tulada kemebesü : subudi a tegünčilen iregsen kemebesü : üneger nomlaγči (26a)üneger ögülegči : mön činari kü nomlaγči buyu : tegünčilen iregsen kemebesü : tetürü alǰiyas nomlaγči busuyin tulada bolai ::
basa subudi a tegünčilen iregsedün aliba nom /ilete/ burqan bolγaqui ba : /nom ber/ nomlaγsan tegündür ünen ber ügei : qudal ber ügei bolai :subudi a eyin uqaγdaqui adalidqabasu nidütü nigen kümün balai qarangγuidur orobasu ele : yaγuqan ber ülü üǰeküi metü tegünčilen aliba bodadur unaγsan ögligeyi /oγoγata/ öggügčiyi bodisdv kemen ülü sedkigdeküi ::/subudi a/ eyin uqaγdaqui adalidqabasu ele (26b)ör čayiǰu naran urγubasu : nidütü kümün eldeb ǰüil öngge beyesi üǰeküi metü : tegünčilen kü aliba bodadur ese unaγsan ögligeyi oγoγata öggügčiyi bodisdv kemen sedkigdeküi ::
basa subudi a iǰaγurtanu köbegüd ba iǰaγurtanu ökid kedbe ene nomun ǰüili abuγčid kiged : bariγčid . uriγčid . ungsiγčid ba : qotolayi oroγulun üiledügčid /kiged/ /busudta beri/ aγuida delgerenggüie üneger sayitur ülegülügčidi : tedegeri tegünčilen iregsed medeyü : /tedegeri/ tegünčilen iregsed üǰeyü :tedeger amitan bügüde čaγlasi ügei buyanu (27a)čoγčasi törögülküi boluyu ::
basa subudi a eres ba qatud kedbel üde manaγarun čaγ učirtur gangga mörenü qumakiyin toγatan beyeben oγoγata öggüged : düliyin čaγ kiged üdesiyin čaγ učirtur ber gangga mörenü qumakiyin toγabar beyeben oγoγata öggüged : ene metü ǰüiliyer ǰaγun mingγan naγud költi galabudtur beyeben oγoγata öggügseneče : ken tere ene nomun ǰüili sonosen ese teböibesü ele :tere kü tegünü siltaγanača neng asuru olan toγa tomsi ügei čaγlasi ügei buyani egüskeküi ele bolbasu : (27b)ken tere bičiǰü abuγčid . bariγčid . uriγčid . lungsiγčid/ . qotolayi oroγulun üiledügčid /busudta beri aγuida delgerenggüie ünen maγad sayitur üǰegülügčidi daki yaγun ögületele ::
basa subudi a ene nomun ǰüil kemebesü sedkiǰü /ülü testeküi boluγad/ adalidqasi ügei buyu : egünü ači üreyi /ber/ sedkisi ügei kü kemen uqaγdaqui :ene nomun ǰüil kemebesü degedü kölgendür üneniyer orolduγsan amitanu tulada ba : ečüstür /kürügsen/ kölgendür üneniyer orolduγsan qamuγ amitanu tusayin (28a)tulada tegünčilen iregsed nomlabai ::kedbe ene nomun ǰüili abubasu . baribasu . toγtaγabasu uribasu . qotolayi dotoraban oroγulbasu : /busudta beri aγui delgerenggüie üneniyer sayitur üǰegülügei tedegeri tegünčilen iregsed medeyü : tegünčilen iregsed üǰeyü : (pro ::)tedeger qamuγ amitan kemebesü čaγlasi ügei buyanu čoγčatu boluγad : sedkisi ügei adalidqasi ügei üǰügür kiǰaγar ügei buyanu čoγčasi olqu boluyu : tede amitan bügüdeger minu bodi qutuγi olqu boluyu : (pro ::)tere yaγunu tulada kemebesü : subudi a (28b)dorodul bisirelten amitan ene nomun ǰüili sonosun ülü čidayu : bi kemen /sedkigčid amitana busu/ : amitan kemen sedkigčidte busu : amin kemen sedkigčidte busu : budgali kemen sedkigčid sonosun . abun . toγtaγan . ungsin . qotolayi dotoraban oroγulun ülü čidayu : tere kemebesü oron ügeiyin tulada bolai ::
basa subudi a ali etegedün orondur ene suduri nomlaγči : tere oron tngri kümün kiged asurinarluγa yirtinčüdekine takiγdaquyin oron inu boluyu : tere etegedün oron mörgügdeküi boluγad (29a)toγoriγdaqui boluyu : tere etegedün oron takilun čayiti oron metü boluyu ::
subudi a iǰaγurtanu köbegüd ba iǰaγurtanu ökid kedbe ene metü sudurun ede ayalγusi aburun . barirun . toγtaγarun . urirun . qotolayi dotoraban /oroγulurun tedeger/ nerbegdeküi boluyu : masida nerbegdeküi bolumui :tere yaγunu tulada kemebesü : subudi a tede amitan uridu ǰayaγanu buyan busu üileyi aliba üiledügsed tedeger maγui töröldür törökün ene ǰayaγandur erüstegseniyer uridu ǰayaγanu tede uigül kilinee inu arilqu bolǰu : (29b)burqanu bodi qutuγi ber olqu boluyu ::
subudi a ǰöng biligiyer /medemüi bi :/ toγalasi ügeieče ber asuru ülemǰi toγa tomsi ügei nögčigsen čaγun galabudtur : tegünčilen iregsen ayaγqa tegimlig ünen tegüs tuγuluγsan dibanggara burqanača čiγaγanača ber qola čiγaγana nayan dörben /ǰaγun/ mingγan nayud költi kedüi bükün burqani bi bayasqan üiledüged bayasqaγulǰu bürün : sedkili/anu/ese čökegülbei ::subudi a tede ilaǰu tegüs nögčigsen burqani bi bayasqaγuluγsan ba : ali tere sedkili anu esekü čökegegsena kiged : (30a)qoyitu ireküi tabun ǰaγunu ečüs čaγ /boluγsandur i/ ken tere ene suduri abuγsan . bariγsan . toγtaγaγsan . uriγsan . qotolayi dotoraban /oroγuluγsanu/ : subudi a ene buyanu čoγčadur uridu buyanu /čoγča/ ǰaγunu qubidur ber oyira ülü kürüyü : mingγanu qubi kiged ǰaγun mingγanu /qubi/ ba : /toγa qubi/ toγalaqui adalidqaqui : üliküi . niruγulaquidur ber ülü kürüyü ::
subudi a ker ber tere čaγtur : iǰaγurtanu köbegüd ba iǰaγurtanu ökid kedbe kedüi toγatan buyanu čoγčayi sayitur eǰelen bariγči tede iǰaγurtanu (30b)köbegüd ba iǰaγurtanu /ökid tedegerün/ buyanu čoγčayi /ele bi ögülebesü/ : amitan /ele/ bügüde tenčirküi boluγad : duran γutuqui boluyu :subudi a basa ene nomun ǰüil sedkisi ügei buyu : egünü ači üreyi ber sedkisi ügei kü kemen uqaγdaqui ; ::
tendeče ilaǰu tegüs nögčigsene amin qabiyatu subudi eyin kemen öčibei : ilaǰu tegüs nögčigsen a bodisdvnarun kölgendür üneniyer orolduγsad kerkiǰü aγdaqui : kerkiǰü bütügegdeküi kerkiǰü sedkiliyen sayitur eǰelen bariγdaqui : teyin kemen öčibesü :ilaǰu tegüs (31a)nögčigsen amin qabiyatu subudidur eyin kemen ǰarliγ bolbai :subudi a egündür bodisdvnarun kölgendür üneniyer oroγsad eyin kemen bi qamuγ amitani ülegsen čoγča ügei nirvanu činartur bari nirvandur ǰokiyasu : tere metü čaγlasi ügei qamuγ amitani bari nirvandur ǰokiyabasu ber : nigeken ber amitani bari nirvandur ǰokiyaγsan ügei buyu : kemen sedkil egüskegdeküi :tere yaγunu tulada kemebesü : subudi a ker ber bodisdvnar amitan kemen sedkiǰü oroldubasu ele : tegüni bodisdv ülü kemegdeyü : (31b)budgalidur kürtele sedkiǰü oroldubasu ber : tegüni bodisdv ülü kemegdeküyin tulada bolai :tere yaγunu tulada kemebesü : subudi a ali tere bodisdvnarun kölgendür üneniyer orolduqui kemegdeküi : tere nom nigeken ber ügeiyin tulada bolai ::
subudi a egüni ker kemen sedkimüi : tegünčilen iregsed tegünčilen iregsen dibanggara burqanača aliba degere ügei ünen /tegüs/ tuγuluγsan bodi qutuγi ilete tegüsken burqan boluγsan tere nomi nigeken ber /bui/ kemen sedkimüyü : teyin kemen ǰarliγ boluγsandur :ilaǰu tegüs (32a)nögčigsene amin qabiyatu subudi eyin kemen öčibei : ilaǰu tegüs nögčigsen a /tegünčilen iregsed/ tegünčilen iregsen dibanggara burqanača aliba degere ügei ünen tegüs tuγuluγsan bodi qutuγi ilete tegüsken burqan boluγsan tere nom nigeken ber ügei buyu : teyin kemen öčibesü :ilaǰu tegüs nögčigsen amin qabiyatu subudidur eyin kemen ǰarliγ bolbai : subudi a tere tegünčilen /kü/ buyu : tere tegünčilen kü bolumui : /tegünčilen iregsed/ tegünčilen iregsen dibanggara burqanača aliba degere ügei ünen tegüs tuγuluγsan bodi qutuγi ilete (32b)tegüsken burqan boluγsan tere nom nigeken ber ügei bolai :: subudi a ker ber tegünčilen iregsenü aliba ilete tegüsken burqan boluγsan tere nom nigen kedüi bükü bolbasu ele : tegünčilen iregsen dibanggara burqan namayi biramanu /köbegün a/ či irege /edügüi/ čaγtur : tegünčilen iregsen dayini daruγsan üneger tuγuluγsan sigemüni neretü burqan bolqu kemen viyakiridi ülü kü öggüyüǰe :subudi a /tere/ metü tegünčilen iregsenü aliba degere ügei ünen tegüs tuγuluγsan bodi qutuγi ilete tegüsken burqan boluγsan tere (33a)nom nigeken ber ügeiyin tulada tegüber tegünčilen iregsen dibanggara burqan namayi biramanu köbegün a či irege edügüil čaγtur : tegünčilen iregsen dayini daruγsan üneger tuγuluγsan sigemüni /burqan neretü/ bolqu kemen viyakirid ögbei ::
tere yaγunu tulada kemebesü : subudi a tegünčilen iregsen kemebesü : ünen /maγad mön/ činarun degedü ayalγu büküyin tulada bolai ::
subudi a kedbe eyin kemen tegünčilen iregsen dayini daruγsan üneger tuγuluγsan burqan degere ügei ünen tegüs tuγuluγsan bodi qutuγi ilete tegüsken burqan (33b)bolbai kemen ögülebesü : tere /tetürü/ alǰiyas ögülegči buyu : tere yaγunu tulada kemebesü : subudi a tegünčilen iregsen aliba degere ügei ünen tegüs tuγuluγsan bodi qutuγi ilete tegüsken burqan boluγsan /tere nom/ nigeken ber ügeiyin tulada bolai ::subudi a tegünčilen iregsen aliba nomi ilete tegüsken burqan boluγsan ba : ene nomlaγsandur ünen ber ügei : qudal ber ügei buyu : tegüber tegünčilen iregsen qamuγ nomudi burqanu nom kemen nomlaǰuqui :subudi a qamuγ nomud kemegdekün tede ele bügüdeger /nom/ (34a)ügei buyu : tegüber qamuγ nomudi burqanu nom kemegdeyü ::
subudi a eyin uqaγdaqui adalidqabasu : uigen /kümün/ kümünü beye tegüsüged yeke beyetü boluγsan metü bolai :amin qabiyatu subudi öčirün : ilaǰu tegüs nögčigsen a tegünčilen iregsedün kümünü beye tegüsüged yeke beye kemen aliba tere nomlaγsani tegünčilen iregsen beye ügei kemen nomlaγsaniyar : tegüber beyetü boluγad yeke beye kemegdeyü ::
ilaǰu tegüs nögčigsen ǰarliγ bolurun : subudi a tere tegünčilen kü buyu tere tegünčilen kü bolumui . : aliba bodisdvnar (34b)eyin kemen bi qamuγ amitani bari nirvan bolγabai kemen ögülebesü : tegüni bodisdv ülü kemegdemüi :tere yaγunu tulada kemebesü : subudi a bodisdv kemegdekü tere nomi nigeken ber bui kemen sedkimüyü :subudi öčirün : ilaǰu tegüs nögčigsen a tere bnan buyu :ilaǰu tegüs nögčigsen ıarıil bolurun : subudi a tegünü tulada qamuγ nomud amitan ügei : amin ügei budgali ügei boluyu : kemen tegünčilen iregsen nomlabai :
subudi a bodisdvnar kedbe eyin kemen : bi ulusun ǰokiyalnuγudi bütügebei kemen ögülebesü ele tegüni ber tegünčilen kü (35a)ögülegdeküi :tere yaγunu tulada kemebesü : subudi a ulusun ǰokiyalnuγud /ulusun ǰokiyalnuγud/ kemegdekün : tede ǰokiyali ügei kemen tegünčilen iregsen nomlaγsanu tulada buyu : tegüber ulusun ǰokiyalnuγud kemegdeyü ::
subudi a kedbe bodisdvnar eyin kemen qamuγ nomud bi ügei qamuγ nomudi bi ügei buyu kemen taγalaγčini tegünčilen iregsen dayini daruγsan üneger tuγuluγsan /burqan/ yeke bodisdv maqasdv kemen ögülebei ::
subudi a egüni ker kemen sedkimüi : tegünčilen iregsendür miqan nidün buyu (35b)kemen sedkimüyü :subudi öčirün : ilaǰu tegüs nögčigsen a tere teyin kü buyu : tegünčilen iregsendür miqan nidün bui bolai ::ilaǰu tegüs nögčigsen ǰarliγ bolurun : subudi a egüni ker kemen sedkimüi : tegünčilen iregsendür tngriyin nidün buyu kemen sedkimüyü : subudi öčirün : ilaǰu tegüs nögčigsen a tere teyin kü buyu : tegünčilen iregsendür tngriyin nidün bui bolai :: ilaǰu tegüs nögčigsen ǰarliγ bolurun : subudi a egüni ker kemen sedkimüi : tegünčilen iregsendür biligün nidün buyu kemen sedkimüyü subudi öčirün : ilaǰu tegüs nögčigsen (36a)a tere teyin kü buyu : tegünčilen iregsendür biligün nidün bui bolai :: ilaǰu tegüs nögčigsen ǰarliγ bolurun : subudi a egüni ker kemen sedkimüi : tegünčilen iregsendür nomun nidün buyu kemen sedkimüyü : subudi öčirün : ilaǰu tegüs nögčigsen a tere teyin /kü/ buyu : tegünčilen iregsendür nomun nidün bui bolai :: ilaǰu tegüs nögčigsen ǰarliγ bolurun : subudi a egüni ker kemen sedkimüi : tegünčilen iregsendür burqanu nidün buyu kemen sedkimüyü subudi öčirün : ilaǰu tegüs nögčigsen a tere teyin kü buyu : (36b)tegünčilen iregsendür burqanu nidün bui bolai ::
ilaǰu tegüs nögčigsen ǰarliγ bolurun : subudi a egüni ker kemen sedkimüi : gangga mörenü qumaki kedüi toγatan bügesü : tedüi kü toγatan gangga mören boluγad : tedegerün qumaki kedüi toγatan bügesü tedüi kü toγatan yirtinčü ulus bolbasu ele : tede yirtinčüsi olan kemen sedkimüyü :subudi öčirün : ilaǰu tegüs nögčigsen a tere teyin kü buyu : tede /yirtinčüs/ olan kü /buyu/ : /sayitur oduγsana olan kü bolumui : /ilaǰu tegüs nögčigsen ǰarliγ bolurun : subudi a tere yirtinčüdekine (37a)bükü kedüi toγatan tede amitanu ǰöbere öbere/ onoqui qadaqui kiged : sedkilün kelkü ǰalγali sayitur medemüi /bi/ :tere yaγunu tulada kemebesü : subudi a sedkilün ǰalγal sedkilün ǰalγal kemegde . küi kemebesü : tegüni kelkü ǰalγal ügei kemen tegünčilen iregsen nomlaγsanu tulada buyu : tegüber sedkilün kelkü ǰalγal kemegdeyü ::tere yaγunu tulada kemebesü : subudi a nögčigsen sedkil ber üǰegdeküi ügei : irege edügüi sedkil ber üǰegdeküi ügei : edügedün sedkil ber üǰegdeküi ügeiyin tulada balai ::
subudi a (37b)egüni ker kemen sedkimüi : kedbe ene γurban miogγan yeke mingγan yirtinčüyi /doloγan/ erdiniber sayitur dügürgeǰü : öglige ögbesü ele : iǰaγurtanu köbegüd ba iǰaγurtanu ökid tere tegünü siltaγanača eng olan buyannuγud törögülümüyü :subudi öčirün : ilaǰu tegüs nögčigsen a olan buyu : sayibar oduγsan a olan kü bolumui :ilaǰu tegüs nögčigsen ǰarliγ bolurun : subudi a tere tegünčilen kü buyu : tere tegünčilen kü bolumui : tere iǰaγurtanu köbegüd ba iǰaγurtanu ökid tere sitügeneče olan (38a)buyanu čoγčanuγud törökü boluyu : subudi a basa /ker ber/ buyanu čoγča /büged/ buyanu čoγča bolqu bolbasu ele : buyanu čoγča buyanu čoγča kemen tegünčilen iregsed ülü nomlayu :
subudi a egüni ker kemen sedkimüi : önggetü beye sayitur bütügseniyer tegünčilen iregsen kemen üǰegdeküi kemen sedkimüyü :subudi öčirün : ilaǰu tegüs nögčigsen a tere busu buyu : önggetü beye sayitur bütügseniyer : tegünčilen ǰiregsen/ kemen ülü üǰegdeküi buyu :tere yaγunu tulada kemebesü : ilaǰu tegüs nögčigsen a önggetü (38b)beye sayitur bütügsen /önggetü beye sayitur bütügsen/ kemegdeküi kemebesü : tegüni sayitur bütügsen ügei kemen tegünčilen iregsen nomlaγsanu tulada buyu : tegüber önggetü beye sayitur bütügsen kemegdeyü ::
ilaǰu tegüs nögčigsen ǰarliγ bolurun : subudi a egüni ker kemen sedkimüi : tegüs sayin lagšantuyin tula tegünčilen iregsen kemen /üǰegdeküi kemen/ sedkimüyü :subudi öčirün : ilaǰu tegüs nögčigsen a tere busu buyu : tegüs sayin lagšantuyin siltaγabar tegünčilen iregsen kemen ülü üǰegdeküi buyu :tere (39a)yaγunu tulada kemebesü : tegünčilen iregsedün aliba tegüs sayin lagšan kemen tere /nomlaγsani/ tegüs sayin lagšan ügei kemen tegünčilen iregsen nomlaγsanu tulada buyu : tegüber tegüs sayin lagšan kemegdeyü ::
ilaǰu tegüs nögčigsen ǰarliγ bolurun : subudi a egüni ker kemen sedkimüi : tegünčilen iregsen eyin kemen nomi nomlamui bi kemen sedkimüyü : kemen sedkibesü ele : subudi a tegüni teyin ülü sedkigdeküi : tegünčilen iregsene nomlaγdaγsan aliba tere nom nigeken ber ügei bolai :: subudi a kedbe eyin kemen tegünčilen iregsen nomi (39b)nomlabai kemen ögülebesü : subudi a tere kö ügei boluγad : buruγu alǰiyasa bariγdaγsaniyar namayi čimaduγsan bolqu boluyu :tere yaγunu tulada kemebesü : subudi a nom nomlaqui kemegdeküi kemebesü : aliba /nom nomlaqui/ nom nomlaqui kemen ǰoriγdaqui : tere nom nigeken ber ügeiyin tulada bolai ::
tendeče ilaǰu tegüs /nögčigsen burqana/ amin qabiyatu subudi eyin kemen öčibei : ilaǰu tegüs nögčigsen a qoyina ireküi čaγtur kedbe amitan ene menü nomlaγsan nomi sonosču ilete süsülǰü bisiregčin bolqu bolumuyu kemen öčibesü (40a)ilaǰu tegüs nogčıgsen ǰarliγ bolurun :subudi a tedeger kemebesü amitan ber busu : amitan ügei ber busu buyu :tere yaγunu tulada kemebesü : subudi a amitan kemegdekön kemebesü : tegünčilen iregsen tede amitani ügei kemen nomlaγsanu tulada buyu : tegüber amitannuγud kemegdeyü ::
subudi a egüni ker kemen sedkimüi : tegünčilen iregsenü aliba degere ügei ünen tegüs tuγuluγsan bodi qutuγi ilete tegüsken burqan boluγsan /tere/ nomi nigeken ber bui kemen sedkimüyü :amin qabiyatu subudi öčirün : ilaǰu tegüs nögčigsen (40b)a tegünčilen iregsenü aliba degere ügei ünen tegüs tuγuluγsan bodi qutuγi ilete tegüsken burqan boluγsan tere nom nigeken ber ügei bolai :ilaǰu tegüs nögčigsen ǰarliγ bolurun : subudi a tere tegünčilen /kü/ buyu : tere tegünčilen kü bolumui tegündür nom üčügüken ber ülü üǰegdeged ügei /buyu/ : tegüber degere ügei ünen tegüs tuγuluγsan bodi qutuγ kemego deyü ::
basa subudi a tere /nom/ tegsi sača buyu : tegündür sača busu nigeken ber ügeiyin tulada tegüber degere ügei ünen tegüs tuγuluγsan bodi qutuγ kemegdeyü ::(41a)tere degere ügei ünen tegüs tuγuluγsan bodi qutuγ /kemebesü/ bi ügei : amitan ügei : amin ügei . budgali ügegüie sačaγu kü buyu : buyantu qamuγ nomudiyar ilete tegüsken burqan bolqu boluyu :subudi a buyantu nomud buyantu nomud kemegdeküi kemebesü tede nomud ügei kö kemen tegünčilen iregsen nomlaǰuqui : tegüber buyantu nomnuγud kemegdeyü ::
basa subudi a iǰaγurtanu köbegüd ba iǰaγurtanu ökid kedbe bügesü γurban mingγan yeke mingγan yirtinčüdeki aγulasun qaγan sümbir (41b)aγulas kedüi toγatan bügsen bügesü tedüi kü doloγan ǰüil erdinisün čoγčasi ilete čiyulγaǰu öglige öggügseneče : ken tere ene bilig baramidača ai dörben ayalγu silügün tedüiyi toγtaγaǰu bürün : /busudta beri üneniyer ülegülbesü ele : subudi a ene buyanu čoγčadur uridu tere buyanu čoγča ǰaγunu qubidur ber oyira ülü kürküieče üligertür kürtele ber ülü kü küličemüi ::
subudi a egüni ker kemen sedkimüi : tegünčilen iregsen eyin kemen bi qamuγ amitani tonilγabai kemen (42a)sedkimüyü kemen sedkibesü ele : subudi a tegüni teyin ülü sedkigdeküi :tere yaγunu tulada kemebesü : subudi a tegünčilen iregsedte tonilγaγdaqui tere amitan nigeken ber ügeiyin tulada /bolai/ :: subudi a ker ber tegünčilen iregsen /kedbe/ amitani tonilγaqui bolbasu ele : /tere büged/ tegünčilen /iregsed/ bi kemen barimtalaqui boluyu : amitan kemen barimtalaqui : amin kemen barimtalaqui : budgali kemen barimtalaqui boluyu :subudi a bi kemen sedkiküi kemegdeküi kemebesü : tegüni sedkiküi ügei kemen tegünčilen iregsen nomlaǰu bügetele : tegüni ber (42b)bertegčin amitannuγud eǰelen barimui :subudi a bertegčin amitannuγud kemegdeküi kemebesü : tedegeri amitan ügei kü kemen tegünčilen iregsed nomlaǰuqui : tegüber bertegčin /arannuγud/ kemegdeyü ::
subudi a egüni ker kemen sedkimüi : tegüs sayin lagšantuyin tula tegünčilen iregsen kemen ülegdeküi kemen sedkimüyü :subudi öčirün : ilaǰu tegüs nögčigsen a tere busu buyu : tegüs sayin lagšantuyin siltaγabar tegünčilen iregsen kemen /ülü/ ülegdeküi buyu :ilaǰu tegüs nögčigsen ǰarliγ bolurun : subudi a tere tegünčilen kü buyu : tere tegünčilen kü (43a)bolumui : tegüs sayin lagšantuyin /siltaγabar/ tegünčilen iregsen kemen /ülü kü ülegdeküi : subudi a ker ber tegüs sayin lagšantuyin tula tegünčilen iregsen kemen / üǰeküi bolbasu ele : čakravarti qaγan ber tegünčilen iregsen bolqu boluyu : tegüber tegüs sayin·lagšantuyin siltaγabar tegünčilen iregsen kemen ülü üǰegdeküi ::tendeče ilaǰu tegüs nögčigsene amin qabiyatu subudi eyin kemen öčibei : ilaǰu tegüs nögčigsen a /ilaǰu tegüs nögčigsenü/ ker nomlaγsanu udqayi inu nadur medegdegsen metüiyer bolbasu : tegüs (43b)sayin lagšantuyin siltaγabar tegünčilen iregsen kemen ülü /üǰemüi bi/ :tendeče ilaǰu tegüs nögčigsen tere čaγtur edeger silügüdi nomlabai ::
kedbe namayi öngge kemen üǰeǰü : kedbe namayi daγun kemen medebesü : buruγu alǰiyas mörtür orolduγsan buyu : tedeger aran namayi ülü üǰen bui ::
/qamuγ burqan/ nomun činari üǰegsen : qamuγ uduriduγčid nomun beyetü : nomun činar medegdeküie busuyin tula : tegüni teyin büged meden ülü čidaγu ::
subudi a egüni ker kemen sedkimüi : tegüs (44a)sayin lagšaniyar tegünčilen iregsen dayini daruγsan /tengsel ügei/ ünen tegüs tuγuluγsan bodi qutuγi ilete tegüsken burqan boluyu : kemen sedkibesü ele :subudi /a/ či tegüni teyin kü ülü sedkigdeküi : subudi a lagšan qotola tegüsügseniyer tegünčilen iregsen dayini daruγsan üneger tuγuluγsan /burqan/ tengsel ügei /ünen tegüs/ tuγuluγsan bodi qutuγi ilete tegüsken burqan boluγsan ügei bolai :subudi a či /eyin kemen/ bodisdvnarun kölgendür üneniyer orolduγsad /nomi kedbe/ (44b)teyin büged ebdegsen ba tasurqaia qomuslaγsan kemen sedkibesü ele : subudi a tegüni teyin ülü sedkigdeküi buyu :bodisdvnarun kölgendür üneniyer oroγsad nigeken ber nomi teyin büged ebdegsen ba : tasurqaia qomuslaγsan ügei bolai ::
subudi /a/ basa iǰaγurtanu köbegüd ba iǰaγurtanu ökid kedbe gangga mörenü qumakiyin toγatan /yirtinčüyi/ doloγan ǰüil erdinisiyer sayitur ügürgeǰü : öglige öggügseneče ken tere /bodisdvnar ene nomun ǰüili/ bi (45a)/ügei/ töröl ügeidür /küličeküyi/ olbasu ele : tere /kü/ büged tere siltaγanača asuru olan toγa tomsi ügei čaγlasi ügei buyanu čoγčasi törögülüyü :: basa subudi a bodisdvnar buyanu čoγčayi sayitur eǰelen ülü bariγdaqu :amin qabiyatu subudi öčirün : ilaǰu tegüs nögčigsen a bodisdvnar buyanu čoγčayi sayitur ülü kü barimuyu :ilaǰu tegüs nögčigsen ǰarliγ bolurun : subudi a sayitur barimui ǰa : alǰiyas ülü bariγdaqui buyu : tegüber sayitur eǰelen bariqui kemegdeyü ::
basa subudi a ked be eyin kemen (45b)tegünčilen iregsen odumui ba : iremüi ba : bosumui ba : saγumui ba : untamui kemen ögülebesü tegünü udqayi nomlaǰu ülü čidamui bi :tere yaγunu tulada kemebesü : /subudi a tegünčilen iregsed tere kemebesü/ qamiγa ber ese oduγsan qamiγaača ber ese iregsenü tulada buyu : tegüber tegünčilen iregsen dayini daruγsan üneger tuγuluγsan burqan kemegdeyü ::
basa subudi a iǰaγurtanu kobegüd ba iǰaγurtanu kid kedbe γurban mingγan yeke mingγan yirtinčü ulustaki kedüi toγatan bükü γaǰarun tedeger toγosuni eyin (46a)uqaγdaqui adalidqabasu. masi narin toγosunu ayimaγ metü narin bolγabasu : subudi a egüni ker kemen sedkimüi : masi narin toγosunu tede ayimaγi /olan buyu/ kemen sedkimüyü :subudi očirün : ilaǰu tegüs nogčigsen a tere teyin kü buyu : masi narin /tere/ toγosunu ayimaγ olan kü bolumui :tere yaγunu tulada kemebesü : ilaǰu tegüs nogčigsen a ker ber ayimaγud bui /ele/ bolbasu : ilaǰu tegüs nogčigsen masi narin toγosunu ayimaγ kemen ülü nomlaquyin tulada bolai :tere yaγunu tulada (46b)kemebesü : ilaǰu tegüs nogčigsenü aliba masi narin toγosunu ayimaγ kemen nomlaγsan tegüni ayimaγ ügei kemen tegünčilen iregsen nomlaγsanu tulada buyu : tegüber masi narin toγosunu ayimaγ kemegdeyü ::
tegünčilen iregsen γurban mingγan yeke mingγan /yirtinčü/ ulus kemen aliba /tere nomlaγsani ulus/ ügei kemen tegünčilen iregsen nomlaǰu amui : tegüber γurban mingγan yeke mingγan yirtinčü ulus kemegdeyü ::tere yaγunu tulada kemebesü : ilaǰu tegüs nogčigsen a ker ber yirtinčü ulus nigen bui bolbasu ele : tere kü (47a)büged mökölig kemen sedkiküi bolquyin tulada bolai : tere yaγunu tulada kemebesü : tegünčilen iregsenü mökölig kemen /barimtalaqui kemen/ aliba tere nomlaγsani sedkiküi ügei kemen tegünčilen iregsen nomlaǰuqui : (pro ::) tegüber mökölig kemen sedkiküi kemegdeyü ::
ilaǰu tegüs nögčigsen ǰarliγ bolurun : subudi a mökölig kemen barimtalaqui kemebesü : /ügeyin kü/ tedüi buyu : tere nom kemebesü ogülesi ügei bügetele tegüni /ber/ bertegčin arannuγud eǰelen barimui : subudi a kedbe eyin kemen tegünčilen iregsen (47b)/amitan/ kemekü üǰel : amin kemekü üǰel : budgali kemekü üǰel kemen nomlabai kemen ügülebesü ele : subudi a tere üneniyer ügüǰelü ögülegsen kü buyu ba :subudi öčirün : ilaǰu tegüs nögčigsen a tere busu buyu : sayibar oduγsan a tere busu bolumui : tere yaγunu tulada kemebesü : ilaǰu tegüs nogčigsen a tegünčilen iregsen bi kemekü üǰel kemen aliba nomlaγsan tegüni üǰel ügei kemen tegünčilen iregsen nomlaγsanu tulada buyu : tegüber bi kemekü üǰel kemegdeyü ::
ilaǰu tegüs nögčigsen ǰarliγ bolurun : subudi a (48a)egündür bodisdvnarun kölgendür üneniyer oraγsad ene metü qamuγ nomudi medegdeküi : ülegdeküi : taγalaγdaqui /buyu/ : kerken ber kiǰü nom kemen sedkiküidür ber ülü aγdaqui kemen /medegdeküi/ :tere yaγunu tulada kemebesü : subudi a nom kemen sedkiküi nom kemen sedkiküi kemegdeküi kemebesü : tegüni sedkiküi ügei kemen tegünčilen iregsen nomlaγsanu tulada buyu : tegüber nom kemen sedkiküi nom kemen sedkiküi kemegdeyü ::
basa subudi a bodisdv maqasdvnar kedbe čaγlasi ügei toγa tomsi ügei yirtinčüsi doloγan ǰüil erdinisiyer (48b)sayitur dügürgeǰü öglige öggügseneče : iǰaγurtanu köbegüd ba iǰaγurtanu ökid ken /tere/ ene bilig baramiddača ai dörben ayalγu silügün tedüikeni abču : baribasu ba : /toγtaγabasu ba/ : uribasu ba : qotolayi /oroγulbasu bal : busudta ber aγui yekede üneniyer sayitur üǰegülbesü ele : tere kü tere siltaγanača asuru /eng/ olan toγa tomsi ügei čaγlasi ügei buyannuγudi törögülüyü ::yambar üneniyer sayitur üǰegülümüi kemebesü : yambar üneger sayitur ülü (49a)ülegülküi metü buyu üǰegülügsen kemegdeyü ::
odud bürkig ǰula kiged : yelvi sigüderi usunu kögesün ba : ǰegüdün gilbelküi kiged egüled metü egüdügsen bügüdeyi tegünčilen üǰegdeküi ::
ilaǰu tegüs nögčigsen burqani teyin kemen ǰarliγ boluγsandur : batuda aγči subudi /kiged/ : tedeger ayaγqa tegimligüd ba : bodisdvnar tedeger dörben nököd toyin . simnanča . ubasi . ubasanča . /tngri/ kiged : kümün . asuri . gandarviluγa yirtinčüdeki ǰöbsiyen bayasulčabai : (pro ::) ilaǰu tegüs nögčigsenü ǰarliγi ilete maγtabai :
(49b)qutuγtu biligün činadu kiǰaγara kürügsen /oγtaluγči včir/ neretü yeke kölgen sudur tegüsbei :: ; :: tarni inu : namo bagavati bradia baramitaye : oom nadda tida : ilisi ilisi : binayan binayan : namo bagavati bratyaṃ brati : iridi iridi : miridi miridi : suridi suridi : usiri usiri : buyu ye buyu ye suvaqa ; :: ilaγuγsanu kedüi bükü nomlaγsan nomun yosunu γool : tegüni ǰirüken biligün činadu kiǰaγara kürügsen : qoγosunača boluγsan bilge biligün včiriyar : kedüi toγatan ǰobalangun uγnuγudi : oγtaluγči (50a)egüni :: čambudvibun yeke delekeidekini asaraquibar manduγuluγči : küčün auγatu delekeiyin qurmusta ali tegünü ǰarliγi oroiduriyan abču bürün : banča dirista kelemürči : tngrinerün keleneče nayir ǰokistaia orčiγulǰu tamaγalaγulbai :: tere buyaniyar oγtarγuiluγa sača törölkiten bügüdeger : ǰayaγan nisvanisun gemün čiγulγani sayitur arilγaǰu [:] ilaγuγsanu sasin sine saranu niγur metü : ebderel ügegüie amitandur önide orosiqu boltuγai :: egündür kičiyegčid bügüdeger : töröl tutum degedü nomi nomlaqui temečeküi (50b)ǰokiyaqui kiged orčiγulqui uriqui ba amabar ungsiqui bisilγaqui terigüten : ariγun sasin nomi erkelen abqu boltuγai :: toγalasi ügei nomun ögligeyi egüsken delgeregülküidür : γurban qaγalγabar kündülen nököčeldügčid bügüdeger : qoyar tüidkerün abiyas selteyi oγoγata tarqaγaǰu : qamuγi medegči nomun qaγan bolqu boltuγai :: ; :: /oom subratista baǰaraa suvaqa/ ; ::
